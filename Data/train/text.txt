B01_01_Matthew_V1	Ukunguut	nengllugutet,	sivunghi	Jesus	Christ-am.	Tagikaaguq	David-em	nengllugutanganeng.	David	Abraham-enkuneng	pinguuq.
B01_01_Matthew_V2	Abraham	atakaa	Isaac-em,	Isaac	atakaa	Jacob-em,	Jacob	atakaat	Judah-nkut	anglegutkullghiit,
B01_01_Matthew_V3	Judah	atakaak	Perez-enkuk,	Zerah-nkuk	(Naangak	Tamar),	Perez	atakaa	Hezron-em,	Hezron	atakaa	Ram-em,
B01_01_Matthew_V4	Ram	atakaa	Amminadab-em,	Amminadab	atakaa	Nahshon-em,	Nahshon	atakaa	Salmon-em,
B01_01_Matthew_V5	Salmon	atakaa	Boaz-em,	(Boaz-em	naakaa	Rahab).	Boaz	atakaa	Obed-em,	(Obed-em	naakaa	Ruth),	Obed	atakaa	Jesse-m,
B01_01_Matthew_V6	Jesse	atakaa	Umiilgem	David-em.	David	atakaa	Solomon-em.	(Solomon-em	naakaa	Uriah-m	nulighqesaqanga.)
B01_01_Matthew_V7	Solomon	atakaa	Rehoboam-em,	Rehoboam	atakaa	Abijah-m,	Abijah	atakaa	Asa-m,
B01_01_Matthew_V8	Asa	atakaa	Jehoshaphat-em,	Jehoshaphat	atakaa	Joram-em,	Joram	atakaa	Uzziah-m.
B01_01_Matthew_V9	Uzziah	atakaa	Jotham-em,	Jotham	atakaa	Ahaz-em,	Ahaz	atakaa	Hezekiah-m,
B01_01_Matthew_V10	Hezekiah	atakaa	Manasseh-m,	Manasseh	atakaa	Amos-em,	Amos	atakaa	Josiah-m.
B01_01_Matthew_V11	Josiah	atakaat,	Jechoniah-nkut	anglegutkullghhiit	allgeqaagut	tamaani	Jews-et	tuguluki	aglaataqngatki	Babylon-mun.
B01_01_Matthew_V12	Kingunganeng	aglaatellghita	Babylon-mun,	Jechoniah	atakaa	Shealtiel-em,	Shealtiel	atakaa	Zerubbabel-em,
B01_01_Matthew_V13	Zerubbabel	atakaa	Abiud-em,	Abiud	atakaa	Eliakim-em,	Eliakim	atakaa	Azor-em,
B01_01_Matthew_V14	Azor	atakaa	Zadok-em,	Zadok	atakaa	Achim-em,	Achim	atakaa	Eliud-em,
B01_01_Matthew_V15	Eliud	atakaa	Eleazar-em,	Eleazar	atakaa	Matthan-em,	Matthan	atakaa	Jacob-em,
B01_01_Matthew_V16	Jacob	atakaa	Joseph-em.	Joseph	ugiikaa	Mary-m.	Mary	naakaa	Jesus-em.	Jesus	Messiah-nguuq.
B01_01_Matthew_V17	Sivunghi	Jesus	Christ-am	whatetut:	14-ngukaagut	kingunqullghiit	Abraham-emeng	David-mun.	14-ngukaagutlu	kingunqullghiit	David-meng	kenlanga	Jews-et	tuguluki	aglaatellghitnun	Babylon-mun.	Taagken	Babylon-mun	aglaatellghitneng	14-ngukaagutlu	kingunqullghiit	kenlanga	Christ-am	allgellghanun.
B01_01_Matthew_V18	Jesus	Christ-a	allgeqaaguq	whaten:	naanga	Mary	aang'ghutngwaaqaq	Joseph-mun,	iwernga	nengughutellghillukek	Agleghnalghiim	Taghnegham	qumingestekaa.
B01_01_Matthew_V19	Ugikaghqaan	Joseph-em	kenqigneghutmineng	kayngusaakneghmeng	Mary	piluku,	aksaqluku	peggnaqegkaa.
B01_01_Matthew_V20	Sumeghtaghaatkumaluku	tawaten	pilleghqani,	Atanghem	yaqulgan	aliighvikluku	qavangukun	pikaa,	“Joseph,	David-em	kingungha,	alingegpenang	nulighqigu	Mary	qayughllak	Agleghnalghiim	Taghnegham	aqsangestekaqaa.
B01_01_Matthew_V21	Ighnengnaqnguuq;	atighnaken	Jesus-meng	qayughllak	ellmi	yuni	yuguliyaghqaqii	seghleghqellghitneng.”
B01_01_Matthew_V22	Qamaglluni	tawaten	aneghtekaaguq	apeghiighnaluku	Atanghem	akuzitkegkaa	uuknaliqistekun	whaten,
B01_01_Matthew_V23	“Aghnaghaq	yugem	atuqellghilkanga	qumingluni,	ighnengellequq.	Aatqesaghqaqaa	Emmanuel”	whaten	pisiq,	“Kiyaghneq	whangkunnilnguq.”
B01_01_Matthew_V24	Enkaam	Joseph	taghtughluni	Atanghem	yaqulgan	pisqellghatun	pikaq.	Mary	nulighqegkaa,
B01_01_Matthew_V25	iwernga	atuqumangilkanga	kenlanga	ighnengellghanun.	Taagken	Joseph-em	Jesus-meng	atiqaa.
B01_02_Matthew_V1	Jesus	allgeghaqngan	Bethlehem-emi	Judea-melngughmi,	Herod	umiilgulghii.	Allgellghan	kingunganeng	ighaleqetaaghneng	liitkaghllaget	asivaghmeng	kaatkat	Jerusalem-emun.
B01_02_Matthew_V2	Aapqughwaaqat,	“Naagu	taghnughhaq	allgelghii	umiilgat	Jews-et?	Ighaleqetaagha	esghaamaaghput	asivaghmelluku	enkaam	manigughyaghtughaqaghput.”
B01_02_Matthew_V3	Umiilgem	Herod-em	nagaqughluku	teggellghiighllakaq,	qamagtengngwaaghlutengllu	Jerusalem-eghmiit	maligulluteng.
B01_02_Matthew_V4	Tagsiqlighteghluki	qamaglluki	chief	priest-etlu,	apeghtughikayugetlu	Liilightuusaneng	aaptekii,	“Nani	Christ-a	allgeghyaghqaawa?”
B01_02_Matthew_V5	Kiimsiqaat,	“Bethlehem-emi	Judea-melngughmi.	Uuknaliqistem	whaten	igaqegkaqaa:
B01_02_Matthew_V6	‘Elpek	Bethlehem,	Judah-melnguq,	igleghutisteyaggiitneng	Judah-m	ukavantelleghpigaanghituten,	qayughllak	elpeneng	taginaqnguuq	igleghutista,	igleghutiyaghqaq	yumneng	Israel-eghmiineng.’”
B01_02_Matthew_V7	Taagken	Herod-em	aksaqluku	tagsiqliqii	ighaleqetaaghneng	liitkaghllaget,	liigiknaluku	qavngaq	aliighyuwhaaqaatanga	ighaleqetaaq.
B01_02_Matthew_V8	Taagken	pikii,	“Bethlehem-emun	aghulaqlusi	elngaatall	ivaghteggu	taghnughhaq.	Naalkegkufsigu	ungipaasaghtughnakefsinga,	whangallu	manigughyaghtughlleqaqa.”
B01_02_Matthew_V9	Tawaten	umiilgem	piyisteng	igleghtekat.	Esghaghlaataqaat	ataasiq	taana	ighaleqetaaq	asivaghmelluku,	enkaam	elngaatall	quyateghllakat.	Maligtekaat	kenlanga	aghuliillghanun	taghnughhaam	nengan	quulngani.
B01_02_Matthew_V11	Iteghluteng	mangteghamun	esghaqaat	taghnughhaq,	naangallu	Mary.	Segesqughquulluteng	maniguqaat.	Taagken	aqeftaghaateng	qelpeghlluki	tunquqaat	tunusameng:	gold-meng,	frankincense-meng,	myrrh-meng.
B01_02_Matthew_V12	Taagken	Kiyaghneghem	qavangukun	yitkii	Herod-mun	uteghnifqiita	pisqelluki	enkaam	aglaqat	nunameggnun	allatgun	tumetgun.
B01_02_Matthew_V13	Ighaleqetaaghneng	liitkaghllaget	aghulaqsata,	qavangukun	Atanghem	yaqulgan	aliighvikluku	Joseph	pikaa,	“Makelluten	taghnughhaqlu	naangallu	anagutikek	Egypt-mun.	Tamaanlleghhaten	uteghniisqellemnun	kenlanga	qayughllak	Herod-em	ivaghtesnaqa	taghnughhaq	tuqutesnaluku.”
B01_02_Matthew_V14	Enkaam	unugmi	tawani	Joseph-em	makelluni	aghulaqutkakek	taghnughhaqlu	naangallu	Egypt-mun.
B01_02_Matthew_V15	Tamaantekat	kenlanga	Herod-em	tuqullghanun.	Enkaam	apeghiiqaaguq	Atanghem	akuzitkegkaa	uuknaliqistekun	whaten,	“Tuqluqaqaqa	ighneqa	tagisqelluku	Egypt-meng.”
B01_02_Matthew_V16	Herod-em	liigiksamigu	ighaleqetaaghneng	liitkaghllagnun	puughsimaniluni	sakriteghllakaq.	Taagken	pilluwaghtet	kayagtekii	Bethlehem-emun,	uvitanganunllu	tuquqiisqelluki	qamaglluki	mekelghiighhaat	allgenghhaghhaghneng,	maalghugegnun	ayumiqulleghtutkalghiinun	kenlanga.	Tamaakut	taghnughhaat	nakmikegkaqii	qayughllak	ighaleqetaaghem	allgellghaneng	maalghugughlleghhiik	ayumiqullghek,	ighaleqetaaghneng	liitkaghllaget	apellghitni.
B01_02_Matthew_V17	Tawaten	pilleghqun	uuknaliqistem	Jeremiah-am	uuknaliqellgha	apeghiiqaq:
B01_02_Matthew_V18	“Ramah-mi	nagaquqaat	leghaghllagaataq.	Rachel-nguftuq	qiyalghii	avaqutaminun,	repall	ilutughsaghyaghqaaghhaagpenani,	qayughllak	qamaglluteng	tuqulaghaatkat.”
B01_02_Matthew_V19	Joseph-enkut	Egypt-melluki	Herod	tuqukaq,	qavangukun	Atanghem	yaqulgan	aliighvikegkaa	Joseph
B01_02_Matthew_V20	pikaa,	“Makelluten	taghnughhaqlu	naangallu	uteghniitikek	Israel-mun,	qayughllak	tuqutinaqsalghiit	taghnughhaghmeng	tuqulaghaasimaat.”
B01_02_Matthew_V21	Enkaam	Joseph-em	makelluni	taghnughhaqlu	naangallu	aglaatkakek	Israel-mun.
B01_02_Matthew_V22	Iwernga	Joseph-em	nagaqughluku	nutaghaq	umiilga	Judea-m,	Archelaus-nguniluku	Herod-em	ighnegha,	alingegkaq	tawavek	aglaneghmeng.	Qavangukun	Kiyaghneghem	ungipaatkaa	Joseph	Judea-tefqaan	pisqelluku,	enkaam	Nazareth-mun	aglaqat	Galilee-melngughmun.	Tamaantekat	uuknaliqistet	whaten	pillghat,	apeghiighesqelluku,	“Messiah	Nazareth-eghmiinguyaghqaaguq.”
B01_03_Matthew_V1	Taakwaningani	John	Paaptaayesta	aglaghluni	kilgaanganun	Judea-m,	piinliqaq	ungipaqimeng.
B01_03_Matthew_V2	Whaten	pikaq,	“Avuteghqellusi	taaqitek	seghleghqenneghmeng,	qayughllak	Ataneghpagullgha	Qilagem	kaasaghtuumaaq.”
B01_03_Matthew_V3	John-nguuq	uuknaliqistem	Isaiah-am	akuzitkegkaa	whaten	piiqngami,	“Kilgaani	kina	akilghuugaquq	whaten:	‘Yataaghqiteggu	Atanghem	tuumkaghqaa,	taklaghrukegsaghteggu	igleghavigkaa!’”
B01_03_Matthew_V4	John-em	aatkii	camel-em	melqwaaneng	ulimaaghet,	meqameng	tafsiluni,	neqekluni	locust-mengllu	honey-mengllu.
B01_03_Matthew_V5	Yuget	aglaghtuutkat	ellnganun	Jerusalem-emengllu	Judea-mengllu	uvitanganengllu	Kiiwem	Jordan-em.
B01_03_Matthew_V6	Seghleghqelleteng	qayvighqenghatki,	John-em	paaptaayaaqegkangi	Jordan-egni.
B01_03_Matthew_V7	John-em	esghaghluki	Pharisees-elghutetlu	Sadducees-elghutetlu	tagilghiit	ellminun	paaptaayesqelluteng	pikii,	“Elpesi	nemeghyani!	Kitum	anagesqisi	Kiyaghneghem	nanqigtelleghqaaneng	kaannaqelghiimeng?
B01_03_Matthew_V8	Sivuklusi	pinitun	pilleghpesigun	ipapighqiteggu	seghleghqelleghpesineng	avuteghqelleghsi.
B01_03_Matthew_V9	Whaten'ngam	sumeghtaghaghpenasi,	‘Kiyaghneghem	nanqiggnaanghitiinkut	qayughllak	kingunqiinkut	Abraham-em.’	Ungipaatamsi	Kiyaghneghem	Abraham	kingunengllaannayaghaa	maaken	uyghagneng!
B01_03_Matthew_V10	Whaa	maaten	qalqalimayaqleggiinaghlluteng	ayuqut	uqfiget	akwiitgun.	Qamaglluteng	uqfiget	pinilghiimeng	piitestinghilnguut	kepluki,	kenghegnun	miluusaghqaagut.
B01_03_Matthew_V11	Meghqun	paaptaayeghiiqunga	avuteghkegkanun	seghleghqelleghmeggneng.	Iwernga	tagiyaghqam	kingumneng	paaptaayelleqiisi	Agleghnalghiignengllu	Taghneghagneng,	keneghmengllu.	Aghtughyaghqaanghiteghllagtuq	whangamneng,	repall	talwa	kamegkek	tugumiiqepagningitagka.
B01_03_Matthew_V12	Taana	tagiyaghqaq	nanqigtiyaqleggiinaaguq.	Aafsaghqaqii	pinilghiit	yuget	seghleghneng,	katam	piitesiighaghtem	pekutamineng	malliillghatun	grain-et.	Kagpagluki	grain-et	mallaq	tamaana	miluusaghqaqaa	qaamyaghqaanghilnguugnun	kenghegnun.”
B01_03_Matthew_V13	Taagken	Jesus	Galilee-meng	tagikaq	Jordan-egnun,	John-mun	paaptaayesqelluni.
B01_03_Matthew_V14	Iwernga	John-em	akuzinnaqutkegkaqsaqanga	whaten,	“Whanga	elpek	paaptaayeyaghqaqsaghaghpenga.	Sangavek	whangamnun	tagizin?”
B01_03_Matthew_V15	Iwernga	Jesus-em	pikaa,	“Legan	saaqsin	paaptaayenga	qayughllak	tawaten	pikumtung	apeghiighlleqaghpung	Kiyaghneghem	piyukellgha.”	Enkaam	John-em	paaptaayekaa.
B01_03_Matthew_V16	Jesus	paaptaayeyatni	meghmeng	aanegkaq.	Taagken	qilak	qelpeghluni	esghaqakek	Kiyaghneghem	Taghneghakek	ukilghiik	dove-etun	ayuqlutek,	enkaam	ellngakun	nalukak.
B01_03_Matthew_V17	Taagken	ma	qilagmeng	pikaq,	“Unanguuq	piniqegkaghllaka	Ighneqa,	efquqepigtaqa.”
B01_04_Matthew_V1	Taagken	Agleghnalghiim	Taghnegham	aghulaqutkaa	Jesus	kilgaanun,	Tughneghaghmun	seghleghqesnaqutkesqelluku.
B01_04_Matthew_V2	40	aghneq,	40	unuk	Jesus	neghumangilnguq;	taagken	taakut	aghneghet	kingungitneng	iyataqaq.
B01_04_Matthew_V3	Taagken	Tughneghaam	takuluku	pikaa,	“Kiyaghneghem	Ighneqngukangaten,	neqngughtesqiki	tamaakut	uyghaget.”
B01_04_Matthew_V4	Iwernga	Jesus-em	pikaa,	“Akuzitet	Igaqegkat	pikaagut,	‘Yuuk	kiyaghhnaanghituq	neqnginaghhaghqun,	iwernga	kiyaghsaghqaaguq	tamaghhaakun	Kiyaghneghem	akuzitangakun.’”
B01_04_Matthew_V5	Taagken	Tughneghaam	Jesus	aglaatkaa	Jerusalem-emun,	Agleghnalghiimun	Neghllagmun.	Tawani	Temple-m	uusqallghakun	nekevesluku
B01_04_Matthew_V6	pikaa,	“Kiyaghneghem	Ighneqngukangaten,	qetgeghi	tesamavek;	qayughllak	Akuzitet	Igaqegkat	pikaagut,	‘Kiyaghneghemnguq	yaqulegminun	paqnasightesaghtughlleqaaten;	iiggmeggneng	nuqneqelleqaaten	luuraq	itegaghten	uyghaghquunnayukata.’”
B01_04_Matthew_V7	Jesus-em	pikaa,	“Iwernga	Akuzitet	Igaqegkat	whatenllu	pikaagut,	‘Ataneq	Kiyaghneghen	nanghiiqugpenaan	sasqelluku	ellngan	piyukelqenghilkanganeng.’”
B01_04_Matthew_V8	Taagken	Tughneghaam	Jesus	mayuulluku	uusqapiglleghiimun	naayghamun	kelgutkii	qamagtengngwaaghluki	ataneghpagullghi	nunam,	pinighnalleghllagillu.
B01_04_Matthew_V9	Enkaam	pikaa,	“Qamagtengngwaaghluki	maakut	tuunelleqanka	elpenun,	segesqughlluten	manigughyaquvnga.”
B01_04_Matthew_V10	Taagken	Jesus-em	pikaa,	“Tughneghaq,	iqiten!	Akuzitet	Igaqegkat	whaten	pikaagut,	‘Manigughyaghqaqan	Ataneq	Kiyaghneghen,	ellnginaaguqlu	qepghaasaghqan!’”
B01_04_Matthew_V11	Taagken	Tughneghaam	unisagu	Jesus,	yaqulget	aflengaksaghtuqaat.
B01_04_Matthew_V12	Jesus-em	nagaqughluku	John	anusimingllaghvigmenniluku,	Galilee-mun	uteghniqaq.
B01_04_Matthew_V13	Nazareth-meng	aglaqaq	Capernaum-emun	tamaannaluni.	Capernaum	esnenganituq	Naayvam	Galilee-m,	nunami	Zebulun-enkuk	Naphtali-nkuk	kingunghita	kiyaghfigitni.
B01_04_Matthew_V14	Jesus-em	tawaten	pilleghmikun	apeghiiqaa	uuknaliqistem	Isaiah-m	uuknaliqellgha.	Qavngarugllak	Isaiah-m	uuknaliqutkegkaqii	yuget	kiyaghlleghhiit	nunagkeni	Zebulun-enkuk	Naphtali-nkuk.	Taakuk	nunak	naayvam	tunganganilnguuk,	nallangani	Kiiwem	Jordan-em,	Galilee-melngughmi	Gentile-et	kiyaghfigitni!
B01_04_Matthew_V16	Isaiah-m	pikaqegkangi	whaten,	“Tamaakut	kiyaghlleghhiit	seghleghqellghem	mamleghqestellghani	esghaasaghqaagut	nighugllagmeng.	Alingellghita	tuqumeng	llangaqa	nunangat	saapngalghii	taghneghangutellghaneng	tuqullghem.	Iwernga	maaten	aghtaghaataqii.”
B01_04_Matthew_V17	Galilee-mun	uteghnilleghmineng	kenlekluku	Jesus-em	piinliqaa	ungipaqilleni,	“Avuteghqellusi	seghleghqennanightek,	qayughllak	Ataneghpagullgha	Qilagem	kaasaghtuumaaq.”
B01_04_Matthew_V18	Jesus-em	igleghutkelluku	esnengani	Naayvam	Galilee-m,	esghaqakek	anglegutkullghiik,	Simon-enkunguftuk	(aatghan	allgha	Peter),	Andrew-nkuk.	Iqalliniilghiik	negaghpagtek	miluutaqluku	naayvamun.
B01_04_Matthew_V19	Taagken	Jesus-em	pikakek,	“Maligtegnenga,	apeghtughlleqamtek	iqalliniightengughtesqellutek	yugneng.”
B01_04_Matthew_V20	Tawaninginaq	negaghpatek	unilluki	maligtekaak.
B01_04_Matthew_V21	Taaganiqaaghaq	esghaqakek	anglegutkullghiik,	James-enkuk	John-enkuk	ighneghqek	Zebedee-m.	Angyameggni	atakullghiit	negaghpateng	ilaaghtughaqeftiit.	Jesus-em	tuqluqakek.
B01_04_Matthew_V22	Tawaninginaq	angyaghtek	unitkaak	atayeklu	enkaam	Jesus	maligtekaak.
B01_04_Matthew_V23	Jesus	igleghakaq	tamanganun	Galilee-mi,	synagogue-ngitni	apeghtughiiqluni.	Nani	alngunak	ungipaqaq	Pinilghiineng	Ungipaaneng	Ataneghpagullghem,	naallghuquqaq	tamaghhaaneng	aqnighneghnengllu,	qinuyugnengllu.
B01_04_Matthew_V24	Ungipaq	mingitkaalghii	naallghuqullgha	tamaghhaani	Syria-mi.	Enkaam	yuget	tagitkiit	ellnganun	qamaglluki	qinuyulghiit,	allaaghhiinaaghneng	aqnighnelget,	ikfiqngalghiit,	tughneghalget,	sayugpagtaqayuget,	uniiqatlu.	Qamaglluki	Jesus-em	naallghutkii.
B01_04_Matthew_V25	Uglaapiglleghhiim	maligtekaat	Galilee-meng,	Decapolis-meng,	Jerusalem-emeng,	Judea-meng,	Jordan-emllu	inglunganeng	taagegken.
B01_05_Matthew_V1	Jesus-em	esghaghluki	yulghuteghllaget	maligullghiit,	qemimun	mayughluni	aqumegkaq.	Maligsaaghtemi	takulaghaasatni,
B01_05_Matthew_V2	apeghtughikaq:
B01_05_Matthew_V3	“Tamaakut	liisimakilghiit	aklukingalleghmeggneng	Kiyaghneghem	kayusillghaneng	quyastellelguut,	qayughllak	yukii	Ataneghpagullghan	Qilagem.
B01_05_Matthew_V4	Tamaakut	qivghulghiit	quyastellelguut,	qayughllak	Kiyaghneghem	ilutughsaghyaghqaqii.
B01_05_Matthew_V5	Tamaakut	qusevegngalghiit	quyastellelguut,	qayughllak	Kiyaghneghem	tuunyaghqaqaa	nuna	ellngitnun.
B01_05_Matthew_V6	Tamaakut	atuqiyupiglleghhiit	Kiyaghneghem	piyukellghaneng	quyastellelguut,	qayughllak	Kiyaghneghem	tuunyaghqaqii	piyukellghitneng.
B01_05_Matthew_V7	Tamaakut	nangllegtalghiit	quyastellelguut,	qayughllak	Kiyaghneghem	nangllegyagusaghqaqii.
B01_05_Matthew_V8	Tamaakut	umyugaqegtat	quyastellelguut,	qayughllak	esghaghyaghqaqaat	Kiyaghneq.
B01_05_Matthew_V9	Tamaakut	nekeggmellengestikayuget	yugneng	quyastellelguut,	qayughllak	Kiyaghneghem	avaqutaqniyaghqaqii.
B01_05_Matthew_V10	Tamaakut	amyuutkellengelghiit	atuqutmeggneng	Kiyaghneghem	piyukellgha,	qaatkutngatmeggneng	quyastellelguut,	qayughllak	yukii	Ataneghpagullghan	Qilagem.
B01_05_Matthew_V11	“Quyastellelguusi	yuget	seghlequuqangisi,	amyuutkegkangisi,	iqlengiqutkegkangisi	maligsaaghtengutegpesineng	whangamnun.
B01_05_Matthew_V12	Elngaatall	quyaghllagtek	qayughllak	qilagmi	pama	akileghtuusaghqalegllaguusi.	Amenqun,	neghighluku	uuknaliqistet	amyuutkegkiit	katam	maaten	amyuutkellghistun	elpesi.
B01_05_Matthew_V13	“Taghyustun	ayuqusi	nunam	yuganun.	Iwernga	taghyuq	taghyughningiiskuni,	alla	naten	taghyughnighsaghqaanghituq.	Atuunanighllequq	samun	alngunak	enkaam	egllequq	taagken	yuget	tutmaasghaqelleqaat.”
B01_05_Matthew_V14	“Nighugestun	ayuqusi	nunam	yuganun.	Neghllak	qemim	qaaynganilnguq	talughngayaghqaanghituq.
B01_05_Matthew_V15	Talwa	kitum	alngunak	kenelghutak	kumaghllukek	sagneghmun	asingiinnaanghitaak.	Itupill	quulvaqun	llilleqaak	nighugutesqellukek	tamaghhaanun	ilunganilngughnun.
B01_05_Matthew_V16	Tawateghpigaq	nighugsi	kuukgutesteggu	yugnun	esghiisqelluku	aneghneghqilleghsi,	enkaam	usuqnakangat	Atazi	qilagmelnguq.
B01_05_Matthew_V17	“Sumeghtaghaatkegpenanga	taaqesaghtuuniluki	atuqneghmeng	Moses-em	Liilightuusiillu	uuknaliqistetlu	apeghtuusiit.	Tagingunga	apeghtuutkennaluki	ipa	sameng	pisighpigaatangi.
B01_05_Matthew_V18	Ipa	piimsi,	qilagenkuk	nunankuk	kenletghuutellghegkenun	kenlanga,	talwa	sasquvegaghhaq	allangughhnaanghituq	Liilightuusanilnguq	kenlanga	qamaglluteng	Liilightuusanilnguut	apeghiillghitnun.
B01_05_Matthew_V19	Enkaangam	kitum	alngunak	qaatkenghilkumigu	ataasiq	Liilightuusaq,	apeghtuusaqegkumigullu	yugnun	qaatkefqaan	pisqelluku,	Kiyaghneghem	pilleqaa	ukalighpigaaniluku	Ataneghpagullghani	Qilagem.	Naqamenraq	kitum	alngunak	qaatkegkumiki	Liilightuusat,	apeghtuqumikillu	ilangi	yuget	qaatkesqelluki,	Kiyaghneghem	pilleqaa	aangyaghqaaniluku	Ataneghpagullghani	Qilagem.
B01_05_Matthew_V20	Enkaam	ungipaatamsi,	iteghnaanghitusi	Ataneghpagullghanun	Qilagem,	wetkuqun	qaatkutngaaghataghaqufsi	Kiyaghneghmun,	apeghtughikayugneng	Liilightuusaneng,	Pharisees-enengllu.
B01_05_Matthew_V21	“Nagaquqaqaghsi	sivunesinguq	ungipaatkaqiit,	‘Yugtaghpenasi.	Kina	alngunak	yugtalghii	nanqigsaqleguuq	aghyuughyaghqaaluni.’
B01_05_Matthew_V22	Iwernga	whanga	piimsi,	kitum	alngunak	ugumiyaguskumigu	yulgutni,	nanqigtivigmun	aglaghsaqleguuq.	Kitum	alngunak	pikumigu	yulgutni,	‘Uyuq	nallughllak’,	agghistenun	aglaghsaqleguuq.	Kitum	alngunak	sasiinghinnikumigu	yulgutni,	aglaghsaqleguuq	kumaghulghiimun	hell-mun.
B01_05_Matthew_V23	Enkaangam	aghqefigegni	Kiyaghneghmun	tuuninaqumaluten	tunusaghpeneng,	neqaaskuvgu	sugagsimaniluku	yulguten,
B01_05_Matthew_V24	tunusan	unilluku	ilaliighyaghtughnaken.	Taagken	tagiluten	tunusan	tuunaken	Kiyaghneghmun.
B01_05_Matthew_V25	“Kitum	avutkumakangaten	seghletun	pimaniluni,	ilaliighaghhnaken	aglaasimaluten	nanqigtivigmun,	luuraq	avutkistegpek	tuunayukangaten	nanqigtistemun.	Taagken	nanqigtistem	kelengakistemun	anusimingllaghtesnayukangaten.
B01_05_Matthew_V26	Ipa	piimken,	anusimingllaghtesimakangaten	aanaanghituten	kenlanga	nanqigtistem	llivikesqellgha	qamaglluku	llivikegkuvgu.
B01_05_Matthew_V27	“Nagaquqaqaghsi	whaten	pilleq,	‘Gelgaghniighpenasi’.
B01_05_Matthew_V28	Iwernga	whanga	piimsi,	kitum	alngunak	esghaghluku	aghnaq	qiliiqegkumigu	taawa	gelgaghniighuuq	qamagun	ilumikun.
B01_05_Matthew_V29	Enkaam	aghenqigneghem	iyegpek	seghleghqestekangaten,	iikluku	eggnaken!	Itagnaghyaghqaaguq	yugusin	nalighneghiteghngaaghmi,	iingunaghmi	hell-mun	miluutelleghqaaneng.
B01_05_Matthew_V30	Aghenqigneghem	iiggegpek	seghleghqestekangaten,	kepluki	eggnaketen!	Pinighataghaghyaghqaaguq	yugusin	nalighneghiteghngaaghmi,	iingunaghmi	hell-mun	pilleghqaaneng.
B01_05_Matthew_V31	“Nagaquqaqaghsi	whaten	pilleq,	‘Kitum	alngunak	nuliini	pegtekumigu,	igangllaannakanga	kelgutusighqameng	pegsimaniluku.’
B01_05_Matthew_V32	Iwernga	whanga	piimsi,	yugem	nuliini	pegsaghqaqenghita	wetkuqun	gelgaghniiqan.	Gelgaghniinghiteghngaan	pegtekumigu,	gelghaghniightesleqaa	allaneng	yugmeng	ugiiqan.	Kitum	nulighkegkumigu,	taana	yuuk	ellngallu	gelgaghniighullequq.
B01_05_Matthew_V33	“Nagaquqaqaghsillu	sivunesinguq	ungipaatkaqiit,	‘Akequsan	avelghaghpenaan,	iwernga	Ataneghmun	akequsan	atuqaqigu’.
B01_05_Matthew_V34	Iwernga	whanga	piimsi,	akeqigpenang	atuqluku	Kiyaghneghem	aatgha,	nalighmeng	sakun	alngunak.	Akeqigpenang	qilagkun	qayughllak	aqumutaqaa	Kiyaghneghem	igleghutilleghminun,
B01_05_Matthew_V35	nalighmeng	nunakun	qayughllak	itegaghiitaqaa	Kiyaghneghem,	nalighmeng	Jerusalem-kun	qayughllak	neghllakaa	Umiilegpagllagem.
B01_05_Matthew_V36	Akeqigpenangllu	naasqughpegun	qayughllak	talwa	ataasighhaq	nuyaq	qateghtesnaanghitan	nalighmeng	tagneghtesnaanghitan.
B01_05_Matthew_V37	Yeghlegi	legan	‘aang'ghhaasi’,	nalighmeng	‘nakaaghhaasi’.	Sangwaat	ilaskufsiki	taakugnun	Tughneghaghmeng	pinguut.
B01_05_Matthew_V38	“Nagaquqaqaghsi	whaten	pilleq,	‘Kina	iiyngiquvgu	elpeklu	iiyngighyaghqaaguten.	Kitum	gguutnga	mughugaghtekuvgu	elpeklu	gguten	mughugaghsaghqaaguq’.
B01_05_Matthew_V39	“Iwernga	whanga	piimsi,	seghletun	pistesi	akitegpenaki.	Kitum	qasaghtekangaten	ullungagpegun	inglungallu	tuunaken.
B01_05_Matthew_V40	Enkaam	kitum	aglaaskangaten	nanqigtistemun,	ggategken	ellmi	pinalukek	qaasligkenllu	tuunakegken	ellnganun.
B01_05_Matthew_V41	Kitum	alngunak	qelghuskagu	akmagtani	igleghutesqelluku	ataasimun	mile-mun,	alla	ataasiq	mile-a	ilannaken.
B01_05_Matthew_V42	Kitum	sameng	tungsighvikegkangaten,	tuunaken.	Kitum	sameng	navghaghvikegkangaten,	navghinnaken.
B01_05_Matthew_V43	“Nagaquqaqaghsi	whaten	pilleq,	‘Piniqluki	ilakumtaasi,	ugumikluki	ugumikilghiit	elpesineng’.
B01_05_Matthew_V44	Iwernga	whanga	piimsi,	‘Piniqluki	ugumikilghiit	elpesineng,	yughaatkaqitekillu	amyuutkistesi	Kiyaghneghmun	quyastesqelluki’.
B01_05_Matthew_V45	Tawaten	pikufsi	yuget	liisimakelleqiisi	avaqutaqutsi	Atagpesinun	qilagmelngughmun.	Yuuk	tamaghhaan	tawateghlluwaaq	piiqaa.	Siqineni	piitestaqaa	seghleghnunllu	pinilghiinunllu.	Tawateghpigaq	eslallugughtestaqaa	qaatkutkayugnunllu	qaatkusigalngughnunllu.
B01_05_Matthew_V46	Kiyaghneghem	akileghtughlleqisii-i	piniqistenginaghhasi	piniqegkufsiki?	Talwa	tax-meng	qerngughtistet	piniqaqiit	piniqisteteng.
B01_05_Matthew_V47	Enkaam	ilakumtaghhiinasi	quyakaataqufsiki,	naten	allangulleqetsi	ilangitneng	yuget?	Talwa	maniguusigalnguut	Kiyaghneghmun	quyakaqiit	ilakumtaateng!
B01_05_Matthew_V48	Elpesi	avaqutaqngutanganeng	Atagpesi	qilagmelnguum	pinightek	tawateghpigaq	Atagpesi	pinillghatun.”
B01_06_Matthew_V1	Jesus-em	apeghtuusani	nagneghutkii,	“Wataghllak	pinitun	pillesi	esghaghsaqegpenaki.	Esghaghsaqegkufsiki	Atagpesi	qilagmelnguum	akileghtughnaanghitiisi.
B01_06_Matthew_V2	“Enkaam	tuunikuvek	aklumalghiinun,	piniiyugneghestun	pigpenang.	Qalghightaghtestikayuguut	tuunivagilgameng	esghiisqelluteng.	Tawaten	piiqut,	synagogue-nillu	tumenillu	usuqesqelluteng.	Ipa	ungipaatamsi	akileghtuusangwaaghluteng	ayuqut.
B01_06_Matthew_V3	Iwernga	tuunikuvek	aklumalghiinun,	kina	alngunak	ungipaategpenaan,
B01_06_Matthew_V4	kitumun	alngunak	nallukesqelluku	tuuniillghen.	Atagpek	esghapagaqaaten	enkaam	akileghtughlleqaaten.”
B01_06_Matthew_V5	“Yughaneghpesini	piniiyugneghestun	pigpenasi.	Yughaghyuneghtuut	nekevghaghmeng	synagogue-nillu	tumenillu	esghiisqelluteng	yugnun.	Ipa	ungipaatamsi	akileghtuusangwaaghluteng	ayuqut.
B01_06_Matthew_V6	Iwernga	yughaghnaqneghpeni,	iteghluten	negpenun	uumgulluten	yughaghaqi	Atagpenun	aliinneghilgughmun.	Atagpek	liisimakaa	aksaqluku	sallghen	enkaam	akileghtughlleqaaten.
B01_06_Matthew_V7	“Yughaneghpesini	Kiyaghnepigmun	maniguusigalngughestun	pigpenasi.	Yughaneghmeggni	uteghpagtaghaqiit	akuzitet	sameng	pisiinghilnguut.	Sumeghmeggni	akuzilleghllagmegteggun	kiimsighlleqniluki	yughalleteng	piiqiit.
B01_06_Matthew_V8	Ellngistun	ayuqegpenasi	qayughllak	Atagpesi	liisimakaa	aklukegkaghsi,	talwa	aaptestegpenasi.
B01_06_Matthew_V9	“Enkaam	whaten	yughaghaqitek,	‘Whangkuta	Atavut	qilagmelnguq	pamani,	agleghnalghii	aatghen	quulvallengli.
B01_06_Matthew_V10	Yughaghtukut	Ataneghpagullghen	tagisqelluku,	piyukellghenllu	apeghiighesqelluku	nunami	whani,	katam	qilagmelngughestun.
B01_06_Matthew_V11	Neghyaghqaliteqeghtikut	aghneghmi	whani.
B01_06_Matthew_V12	Seghevutaghtiki	seghleghqelleput	seghevusimaluki	seghletun	pisteput.
B01_06_Matthew_V13	Nanghiiqullengestegpenaamta,	iwernga	yugulikut	taagken	Seghleghmeng.	Ataneghpagulleq,	aghtughyaghqaanghilleq,	nighughqelleq,	elpek	pikaten	quunperugllak.	Amen.’
B01_06_Matthew_V14	“Seghevuskufsiki	seghletun	pistesi,	Atagpesi	qilagmelnguum	seghevulleqiisi.
B01_06_Matthew_V15	Iwernga	seghevunneghilkufsiki	seghletun	pistesi,	Atagpesi	seghevunnaanghitii	seghleghqellesi.
B01_06_Matthew_V16	“Fast-eneghpesini	iilqesugnighqegpenasi	piniiyugneghestun.	Aghmigigatut,	mesuunangigatut	liigikesqelluteng	fast-enguniluteng.	Ipa	ungipaatamsi,	akileghtuusangwaaghluteng	ayuqut.
B01_06_Matthew_V17	Fast-eneghpeni	aghmigaqillu	mesuunaaqillu,
B01_06_Matthew_V18	ilagpenun	nallukesqelluku	fast-ellghen.	Iwernga	Atagpek	aliinneghilnguum	liisimakaa	saaquten	enkaam	akileghtughlleqaaten.
B01_06_Matthew_V19	“Nunami	whani	kagpagpenasi	aklungimeng	qayughllak	kingugemllu	anaghtaallghemllu	naafqelleqii,	teglegniightetlu	naafqiiluteng	teglegllequt.
B01_06_Matthew_V20	Iwernga	elpesineng	katam	qilagmi	kagpagitek	aklungimeng	qayughllak	moth-ngituq,	anaghtaangituq	naafqiiyaghqameng,	tegleghniightengituqlu	naafqiiluteng	teglegughyaghqameng.
B01_06_Matthew_V21	Sumeghtaghaatkumanginaghlleqaghsi	aklungigpesinun	kagpagvigsi.
B01_06_Matthew_V22	“Iyek	kenelghutastun	ayuquk	yugusimun.	Iiskegtekuvek	iingunaghmi	yugusin	nighugllagullequq,
B01_06_Matthew_V23	iwernga	iyellugmeskuvek	iingunaghmi	yugusin	mamlegllagullequq.	Enkaam	nighuk	ilugpenilnguq	mamlegukumi,	elngaatall	mamlepigtuq!
B01_06_Matthew_V24	“Kitum	alngunak	qepghaannaanghitaak	maalghuk	umiilgek.	Maalghugegneng	umiilelgukumi	ugumikelleqaa	ataasiq,	piniqelleqaa	ilanga.	Qaatkutngallequq	ataasimun,	pitkennaanghitaa	ilanga.	Enkaam	piniqnaanghitaghsi	Kiyaghneq	piniqumaluku	mani.
B01_06_Matthew_V25	“Tamaaken	apalluqluku	ungipaatamsi,	nulqaviighutkegpenaan	ungvalleghsi,	sameng	neghelleghqaghsi,	meghelleghqaghsi,	nalighmeng	sameng	aatelleghqaghsi.	Sumeghtaghaqaghtekqun,	unguvalleq	megnunaghataghaghtuq	neqmeng,	yugusiqlu	megnunaghataghaghtuq	aatkaneng.
B01_06_Matthew_V26	Esghaqaghtekiqun	qawaaget,	piitesighiigatut,	unatiigatut,	kagpagingigatut.	Naqamllu	Atagpesi	qilagmelnguum	neghqaqii!	Elpesi	megnunaghataghanghitsii	qawaagneng?
B01_06_Matthew_V27	Nalighpesi	nulqaviighutkelluku	unguvalleni	taakughlleqaguu?
B01_06_Matthew_V28	“Sangan	nulqaviightaqetsi	aasaghqameng?	Esghaqaghtekiqun	piitesighaat	piitellghit,	qepghiigatut	talwa	aatkanglliigatut	ellmeggneng.
B01_06_Matthew_V29	Ungipaatamsi	talwa	Solomon	aklungighllagmini	aasigatuq	piitesighaghestun	pinightutkalghiimeng.
B01_06_Matthew_V30	Kiyaghneghem	aasightughaqii	vegaaghet,	iwernga	aga	unaami	quukaqiit.	Kiyaghneghem	aasightuqayugukaki	veghaaget,	aasightughataghaghnaanghitisii	elpesi?	Ugpeqilleghqestaapigutsi!
B01_06_Matthew_V31	Tamaaken	apalluqluku	nulqaviightegpenasi	whaten,	‘Sameng	neghnaqesta?’	nalighmeng	‘Sameng	meghnaqesta?’	nalighmeng	‘Sameng	aannaqesta?’
B01_06_Matthew_V32	Gentile-et	tamaana	nulqaviighutkaqaat.	Atagpesi	qilagmelnguum	liisimakii	qamaglluki	aklukegkasi.
B01_06_Matthew_V33	Tamaaken	apalluqluku	kiyaghtelleghpesini	megnunalleghpigaaghtestekek	Kiyaghneghem	Ataneghpagullghallu,	piyukellghallu.	Tawaten	pikufsi	Kiyaghneghem	tuunelleqii	qamaglluki	aklukegkasi.
B01_06_Matthew_V34	Nulqaviighutkegpenaan	unaamilleghqaq,	qayughllak	unaamim	seghleliighi	itagnaghyaghqaagut	tawavek	aghneghmun.	Seghleliiq	pikayuguuq	aghhutanga	tamaghhaan,	ilaaghataghaghpenaan	unaamim	seghleliilleghqaaneng.”
B01_07_Matthew_V1	Jesus-em	apeghtuusani	nagneghutkii,	“Nanqigtigpenasi	ilagpesineng	enkaam	Kiyaghneghem	nanqiggneghillisi,
B01_07_Matthew_V2	qayughllak	Kiyaghneghem	nanqiglleqiisi	tawatengngwaaq	nanqigtilleghpesistun	ilagpesineng.	Atuqelleqiillu	elpesinun	ataasit	tamaakut	pikasi	ilagpesinun.
B01_07_Matthew_V3	Sangan	esghaghsigu	yulgutegpek	iisqughutnga,	elpek	katam	iisqughuten	unaghsighllak	avelghaghluku?
B01_07_Matthew_V4	Salghiimeng	yulguten	pizigu,	‘Entaa-a	iisqughutngiqaghlaken’,	elpek	paninang	iisqughutelguluten	unaghsighllagmeng?
B01_07_Matthew_V5	Uyuq	piniiyugneq!	Sivukluku	unaghsighllak	iyegpeneng	nusugluku	elngaatall	whateghlluwaaq	esghaghluku	yulguten	iisqughutngighnaken.”
B01_07_Matthew_V6	Taagken	Jesus-em	pikii,	“Legasiighwaghtenun	apeghtuusaqegpenaki	Kiyaghneghem	Akuzitangi,	qayughllak	qikmistunllu	kurugaghestunllu	ayuqut.	Sangwaat	agleghnalghiit	tuunegpenaki	qikminun	luuraq	sughugnayukangisi.	Akituqat	sungaat	miluutegpenaki	kurugaghnun,	luuraq	tutmaasghaqnayukatki.
B01_07_Matthew_V7	“Aaptek,	allgeghullequsi;	ivaghitek,	naalkullequsi;	tenglugtughtek	amigkun,	qelpeghulleqiisi.
B01_07_Matthew_V8	Qayughllak	kina	alngunak	aapleghhii,	allgeghusaghqaaguq;	kina	alngunak	ivaghilghii,	naalkusaghqaaguq,	kina	alngunak	tenglugtulghii	amigkun,	qelpeghulleqaa.
B01_07_Matthew_V9	Kitum	yugem	ighneni	tungsiqan	neqekrangllameng,	tuunelleqaguu	uyghagmeng?
B01_07_Matthew_V10	Nalighmeng	tungsiqan	iqallugmeng,	tuunelleqaguu	nemeghyameng?
B01_07_Matthew_V11	Seghleghughngaaghpesi,	avaqutasi	tuunyaghqaqasi	pinilghiimeng	tunusameng.	Atazi	qilagmelnguq	tuuniyugataghaghluni	ayuquq	pinilghiimeng	tunusameng	tamaakunun	aapleghhinun	ellminun.
B01_07_Matthew_V12	“Enkaam	yulgutegpesinun	pinitun	pistesukufsi,	elpesillu	pinitun	piiqiteki.	Tawaten	apeghtughinguut	Moses-em	Liilightuusiillu,	uuknaliqistetlu	igaqegkiit.”
B01_07_Matthew_V13	Taagken	Jesus-em	pikii,	“Iteghtek	kagpestaaghhaghqun	amigkun.	Amik	hell-mun	ayuqelghii	nuqutuuq,	tuumkegtuqlu	enkaam	uglaq	taakwagun	igleghtaquq.
B01_07_Matthew_V14	Iwernga	amik	unguvalleghmun	ayuqelghii	kagpestaaghhaaguq,	tuumllugmetuqlu	enkaam	qafsinkuuraghhaam	naalkaqii	tumet	unguvalleghmun	ayuqelghiit.
B01_07_Matthew_V15	“Kelengalusi	uuknaliqistesighwaaghneng.	Takulleqiisi	penniighsugnighqelluteng,	taawanginaq	ugighsalghiistun	amaastun	ayuqut.
B01_07_Matthew_V16	Liigikelleqasi	nangaghneghitgun	liigikelleghpesistun	uqfiget	sameng	piitestillghitgun.	Sikughlluget	piitestingigatut	grapes-meng	nalighmeng	figs-meng,	tawateghpigaq	seghleghet	yuget	pinitun	pingigatut.
B01_07_Matthew_V17	Uqfik	pinilghii	piitestiyaghqaaguq	pinilghiimeng,	taawanginaq	uqfik	seghleq	piitestiyaghqaaguq	seghleghmeng.
B01_07_Matthew_V18	Uqfik	pinilghii	piitestinaanghituq	seghleghmeng,	uqfik	seghleq	piitestinaanghituq	pinilghiimeng.
B01_07_Matthew_V19	Enkaam	alngunak	uqfik	piitestinghilnguq	pinilghiimeng	kepluni	kumaghsaghqaaguq.
B01_07_Matthew_V20	Enkaangam	tawatetellghitgun	liigikelleqasi	uuknaliqistesighwaaghutangi.”
B01_07_Matthew_V21	Jesus-em	apeghtuusani	nagneghutkii,	“Ilangi	yugem	whangamnun	maligsaaghtekniiqut	enkaam	piiqaatnga,	‘Atanqamken’	iwernga	iteghnaanghitut	Ataneghpagullghanun	Qilagem.	Tamaakunginaat	atuqilghiit	piyukellghaneng	Atama	qilagmelnguum	iteghyaghqaagut	Ataneghpagullghanun	Qilagem.
B01_07_Matthew_V22	Nanqigtillghem	Aghneghani,	uglam	piyaghqaqaanga	whaten,	‘Ataneq,	Ataneq!	Ateghpegun	Kiyaghneghem	ungipaa	aapqaqaghput.	Ateghpegun	aanesquqaqaput	tughneghaat	uglalghiineng	yugneng.	Ateghpegun	allaaghlluwhaghtiighaataqaagukut	uglaghngaan!’
B01_07_Matthew_V23	Iwernga	whaten	pilleqanka,	‘Nallukngwaaghamsi,	iqitek	whangamneng,	seghletun	pisteni’.
B01_07_Matthew_V24	“Kina	alngunak	nagallghii	apeghtughillemnun,	qaatkegkumiki	peghqinelghiitun	yugtun	ayuquq	mangteghangllaqaq	uyghagem	qaayngakun.
B01_07_Matthew_V25	Eslallugughteghllagyalghiimi,	kiiwet	ulevumaghmeng,	anuqlighllagyalghiimillu,	tawallima	mangteghaq	uullghumangilnguq	qayughllak	uyghagkun	nekeftekaalghii.
B01_07_Matthew_V26	“Iwernga	kina	alngunak	nagateghngaaghmi	apeghtughillemnun,	qaatkenghilkumiki,	nalluqatun	yugtun	ayuquq	mangteghangllaqaq	qenaaghllugkun.
B01_07_Matthew_V27	Eslallugughteghllagyalghiimi,	kiiwet	ulevumaghmeng,	anuqlighllagyalghiimillu,	aga	mangteghaq	uulqaq	naavngwaaghluni.”
B01_07_Matthew_V28	Jesus	tamaaken	apeghtughineghmeng	taaqsan,	yulghuteghllaget	saghiighayukat,
B01_07_Matthew_V29	qayughllak	apeghtughikaq	aghtughyaghqaanghillelighluni,	apeghtughikayugestun	Liilightuusameng	pigpenani.
B01_08_Matthew_V1	Jesus	qemimeng	ukigyan,	yulghuteghllagem	maligtekaa.
B01_08_Matthew_V2	Taagken	yuuk,	leprosy-lek,	tagiluni	ellnganun,	segesqughfikluku,	pikaa,	“Ataneq,	piyukelqegkuvgu,	ukmangiqaghnga.”
B01_08_Matthew_V3	Enkaam	Jesus-em	tawavek	saafluku	pikaa,	“Piyukelqaqa,	ukmangiighten!”	Tawaninginaq	leprosy-ngiitkaq.
B01_08_Matthew_V4	Taagken	Jesus-em	pikaa,	“Wataghllak	kina	alngunak	ungipaategpenaan	naallghutelleghpeneng,	yeghlegi	aglaa	priest-mun	esghaghligu	naallghutellghen.	Taagken	aghqerraaghhaaten	Moses-em	Liilightuusaan	pisqellghatun	ipapighqesqelluku	naallghutellghen.”
B01_08_Matthew_V5	Taagken	Jesus	Capernaum-emun	pikaq.	Kaataquqlu,	Rome-em	umiilwaaghan	takuluku	kayusiitaghtesqelluni	pikaa,
B01_08_Matthew_V6	“Ataneq,	whangkunni	qepghaghteka,	uniighumaaq,	ikfiqeghllaguuq.”
B01_08_Matthew_V7	Jesus-em	pikaa,	“Naallghusaghtughnaqaqa.”
B01_08_Matthew_V8	Iwernga	umiilwaaghem	pikaa,	“Ataneq,	itagnanghitunga	elpenun	iteghviksaghqaalunga	mangteghamnun.	Legan	tawanlluten	naallghutesqigu	qepghaghteka	enkaam	naallghulli.
B01_08_Matthew_V9	Qelghikayugmeng	umiilelguunga	enkaam	whangallu	qelghaqanka	pilluwaghtenka.	Ataasiq	qelqumkun,	‘Aghulaqi’	aga	aghulaqellequq.	Ilanga	whaten	pikumkun,	‘Tagi’	tagillequq.	Qepghaghteka	qelqumkun,	‘Una	piightigu’,	aga	pilleqaa.”
B01_08_Matthew_V10	Jesus-em	nagalluku	saghiighayukaq,	enkaam	yuget	maligullghiit	ellminun	pikii,	“Ipa	ungipaatamsi,	nallaasigatunga	kitumeng	alngunak	Israel-eghmiimeng,	uutun	yugtun	ugpeqineghtutkalghiimeng.
B01_08_Matthew_V11	Ungipaatamsi,	asivaghmengllu	pakfallamengllu	yulghutet	tagilaghaasaghqaagut	Ataneghpagullghanun	Qilagem.	Tawani	aqumuulluteng	neghelgusighlleqiit	sivuneput	Abraham-enkut,	Isaac-enkut,	Jacob-enkut.
B01_08_Matthew_V12	Iwernga	tamaakut	Ataneghpagulleghmesaghqaayalghiit	aanesaghqaagut	mamlegllagmun,	tawani	elngaatall	qiyaaghwaghllagllequt	gguteteng	terqitaagtaamiita	avuteghqem	angtalanganeng.”
B01_08_Matthew_V13	Taagken	Jesus-em	pikaa	umiilwaaq,	“Aglaghhaaten,	ugpeqilleghpetun	apeghiighllequq.”	Enkaam	tawaninginaq	umiilwaaghem	qepghaghtenga	naallghutkaq.
B01_08_Matthew_V14	Jesus	Peter-enkunun	piluni,	esghaqaa	aghnaq	Peter-em	sakinga	qavaghvigmeteftuq	puqleghaluni.
B01_08_Matthew_V15	Saafsaqminigu	iiggakun	puqleghangiitkaq,	aga	makelluni	kepsiiqukaa.
B01_08_Matthew_V16	Ighivgaghyagu	Jesus-mun	tagiquutkiit	tughneghalget	ilumegteggun	enkaam	aanesquqii	tughneghiit	akuzilleghmikun,	qamagllukillu	qinuyuget	naallghutkii.
B01_08_Matthew_V17	Tawaten	pikaq	apeghiighnaluku	uuknaliqistem	Isaiah-m	whaten	pillgha,	“Tugukaqii	qinuyulleput,	iqitkaqii	aqnighneput.”
B01_08_Matthew_V18	Jesus-em	esghaghluki	uvitminilnguut	yulghuteghllaget,	yataaghqesqegkii	naayvam	inglunganun	aghvighnaluteng.
B01_08_Matthew_V19	Taagken	apeghtughikayugem	Liilightuusameng	takuluku	pikaa,	“Apeghtughista,	maliglleqamken	natmun	alngunak	pikuvek.”
B01_08_Matthew_V20	Jesus-em	pikaa,	“Kaviighet	riigtelguut,	qawaaget	unglutelguut,	iwernga	Ighnegha	Yugem	ingaghfigitaquq.”
B01_08_Matthew_V21	Ilangan	maligsaaghtengan	pikaa,	“Ataneq,	maliglleqamken	iwernga	sivukluku	ataka	lliveghyaghtuqaghlakun.”
B01_08_Matthew_V22	Iwernga	Jesus-em	pikaa,	“Maligtinga.	Tamaakut	maligusunghilnguut	whangamnun	tuqukaagut	taghneghamegteggun;	lliveghlitki	tuqumasliiteng.”
B01_08_Matthew_V23	Taagken	Jesus	angyamun	uugsan	maligsaaghtengillu	uuglleghaatkat.
B01_08_Matthew_V24	Puglellghita	kiingungiighhaaneng	esla	nuuskagllagan	naafteghllakaq,	naayvaqlu	imaghllugughteghllagumaghmi,	repall	angyaq	imighaataqegkaa.	Iwernga	Jesus	qavaalghii.
B01_08_Matthew_V25	Maligsaaghtet	takuluku	taghtughtekaat	whaten	pimaan,	“Ataneq,	yugulikut!	Tuqulaghaannaqukut!”
B01_08_Matthew_V26	Jesus-em	pikii,	“Sangafsi	alingetsi?	Ugpeqilleghqestaapiguusi!”	Taagken	nekevluni	ineghtekakek	anuqallu	imaghllugetlu	enkaam	amsanaghllugughtekaq.
B01_08_Matthew_V27	Qamaglluteng	saghiighayukat.	Whaten	pikat,	“Natelnguuwa	yuuk	una?	Talwa	anuqemllu	imaghllugetlu	qaatkegkangat!”
B01_08_Matthew_V28	Jesus-enkut	kaasameng	inglunganun	naayvam,	aglaqat	Gadara-ghmiit	nunangitnun.	Taagken	maalghuk	yugek	tughneghalgek	ilumegnegun	tagilutek	lliveghneng	nallaqaak	Jesus.	Suugllugllagek	repall	kina	alngunak	taakwagun	tuumkun	igleghsigalnguq.
B01_08_Matthew_V29	Legan	esghaghluku	Jesus	akilghuukak,	“Sanaqsikut,	Ighneghani	Kiyaghneghem?	Ikfiqesnaqsikut	pilleghqaq	kaatestegpenaan?”
B01_08_Matthew_V30	Taawanguq	qantaghani	kurugalghutet,	neghaqeftut.
B01_08_Matthew_V31	Tughneghaat	maniguutepiglluteng	Jesus	pikaat,	“Aanestekufkut,	kurugaghnun	iteghaatesnakefkut.”
B01_08_Matthew_V32	Enkaam	Jesus-em	pikii,	“Aanleghaatek!”	Aanleghaalluteng	kurugaghnun	iteghaatkat.	Aga	kurugaat	pangalgutkat	asitmun	naayvamun	nagneghluteng	meghmi	tuqulaghaatkat.
B01_08_Matthew_V33	Kurugaghneng	aflengakilghiit	qimaaguutkat	nemun.	Tawani	aapqagket	samatkek	tughneghalguyalghiik	ilumegnegun,	samatangillu	kurugalghutet.
B01_08_Matthew_V34	Enkaam	qamagtengngwaaghluteng	tamaakumiit	esghaghyaghtuutkaat	Jesus.	Esghaghyamegteggu	maniguutepiglluteng	aghulaqesqegkaat	nunameggneng.
B01_09_Matthew_V1	Taagken	Jesus	angyamun	uuglluni	inglunganun	naayvam	aghviqaq.	Enkaam	Capernaum-emun	aglaqaq	neminun.
B01_09_Matthew_V2	Ilangita	yuget	ellnganun	tagitkaat	uniiqaq	yuuk	allighaakun.	Jesus-em	liigikluki	ugpeqilleghtulngit,	pikaa	uniiqaq,	“Ighnemni,	quya!	Seghleghqelleghten	seghevutut.”
B01_09_Matthew_V3	Taagken	ilangi	apeghtughikayuget	Liilightuusaneng	sumeghtaghaqat,	“Una	yuuk	seghleghqeghllagtuq.	Kiyaghneghuyugtuq	seghevutilleghmikun	seghleghqelleghneng!”
B01_09_Matthew_V4	Jesus-em	liisimakluki	sumeghtaghallghit,	pikii,	“Sangan	seghleghmeng	sumeghtaghaghetsi?
B01_09_Matthew_V5	Naliq	akuzilleq	piyaqniita,	‘Seghleghqelleghten	seghevutut’	nalighmeng	‘Makelluten	piyugi’?
B01_09_Matthew_V6	Liigikesnaqamsi	Ighnegha	Yugem	seghevutilleghqalgutanga	seghleghqelleghmeng	nunami	whani.”	Enkaam	uniiqaq	yuuk	pikaa,	“Makelluten,	allighan	tuguluku,	aglaa!”
B01_09_Matthew_V7	Yuuk	makelluni	aglaqaq.
B01_09_Matthew_V8	Yulghutet	esghapagluku	tallughyukat,	usuqegkaat	Kiyaghneq	tawatelngughmeng	aghtughyaghqaanghilleliskangi	yuget.
B01_09_Matthew_V9	Taam	kingunganeng	Jesus-em	igleghutkelluku	esghaqaa	tax-em	qerngughtistenga,	aqumluni	qepghaghvigmini;	Matthew-nguftuq.	Pikaa,	“Maligtinga.”	Enkaam	Matthew-m	nekevluni	maligtekaa.
B01_09_Matthew_V10	Mulugpenateng	Jesus-enkut	maligsaaghtekullghiit	neghyaghtuqat	Matthew-nkunun.	Neghuusimaluki	tax-meng	qerngughtistelghutetlu,	seghleghqestelghutetlu	aqumluteng	Jesus-enkut	neghelgusiqiit.
B01_09_Matthew_V11	Ilangita	Pharisees-et	esghaghluku	neghelgusiighilghii,	maligsaaghtengi	aaptekiit,	“Sangan	apeghtughistegpesi	neghelgusightaki	tax-meng	qerngughtistetlu,	seghleghqestetlu?”
B01_09_Matthew_V12	Jesus-em	nagalluki	kiimsiqii,	“Yugunqegtat	aghallegtaghsughniitut,	tamaakunginaat	qinuyulghiit.
B01_09_Matthew_V13	Liisaghtughteggu	sameng	pisiitanga	una	Akuzitnilnguq	Igaqegkaq	whaten	pilghii,	‘Piyukenghitanka	aghqutesi,	itupill	nangllegtaghtesugamsi.’	Tagingunghitunga	tagsighnaluki	elqughutngalghiit,	iwernga	taginguunga	tagsighnaluki	seghleghqestet.”
B01_09_Matthew_V14	Taagken	John-em	Paaptaayestem	maligsaaghtengita	takuluku	Jesus	aaptekaat,	“Sangan	whangkutallu	Pharisees-etlu	awen	fast-aaqesta,	naqam	maligsaaghteten	fast-egpenateng?”
B01_09_Matthew_V15	Jesus-em	kiimsiqii,	“Nulightughyaghqam	tagsiqliqii	qivghungayaghqaawaat	tawanlluku	nulightughnaqelghii?	Yeghlegillu!	Iwernga	pilleghqaq	kaasaghqaaguq	nulightughnaqelghii	ellngitneng	iqitestekumegteggu,	elngaatall	tamaani	aghneghni	fast-ellequt.”
B01_09_Matthew_V16	Taagken	Jesus-em	pikii,	“Kitum	alngunak	ilaaghnaanghitaak	aatkalugek	nutaghameng	liiqneghmeng.	Ilaalleq	qellughtekumi	piigullequq,	enkaam	piilleq	sullevellequq.
B01_09_Matthew_V17	Talwa	kitum	alngunak	wine-eghraghaghmeng	imighnaanghitaa	awataghpaluk	qayughllak	awataghpaluk	imiqumi	aafkaghluni	imiighullequq.	Enkaam	awataghpaluk	atuuyaghqaananighllequq.	Iwernga	awataghpagraghaq	imiqumi	wine-eghraghaghmeng	qerngaagmek	naavnaanghituk.”
B01_09_Matthew_V18	Paninang	Jesus	akuzimaluku	Jews-et	igleghutistengat	iteghluni	segesqughlluni	manungakun	pikaa,	“Panika	whaa	tuqun'ghhaaguq,	iwernga	takuluku	saaftekuvgu	unguvaghllequq.”
B01_09_Matthew_V19	Enkaam	Jesus-em	nekevluni	maligtekaa,	maligsaaghtengillu	maligutkat.
B01_09_Matthew_V20	Aglaamaluki,	qinuyulghiim	aghnam	takukaa	Jesus	tunutanganeng.	Qula	maalghuk	siipneqluku	ayumiqulleq	kiitelqungigalnguq.	Whaten	sumeghtaghaqaq,	“Saafteqeghsaqumkun	aatkaakun,	naallghunnayaghtunga.”	Enkaam	saaftekaa	atkuyaaghan	keniikun.
B01_09_Matthew_V22	Jesus-em	qiivutkelluku	esghaghluku	aghnaq	pikaa,	“Panimni	alingegpenang!	Ugpeqilleghpegun	naallghututen.”	Aga	aghnaq	naallghutkaq.
B01_09_Matthew_V23	Taagken	Jesus-em	kaalluni	igleghutistenkunun,	esghaqii	tuqiilghiini	qalghightaghtetlu,	yulghutetlu	qiyaaghuuteghllalghiit.
B01_09_Matthew_V24	Tawavek	pikii,	“Aanleghaatek!	Aghnaghaghhaq	tuqullghituq	qavaaguq!”	Iwernga	nenglaqegkaat.
B01_09_Matthew_V25	Aanleghaatesatki,	iteghluni	Jesus-em	tugukaa	iiggakun,	enkaam	aghnaghaghhaq	unguvaqaq.
B01_09_Matthew_V26	Enkaam	taana	allaaghlluwhaghtilleq	ungipaqegkaat	tamangani.
B01_09_Matthew_V27	Taagken	Jesus	aghulaqegkaq	nemeng.	Ayaakak	yugek	maligsaaqaak,	akilghuumaagmek	whaten,	“Ighneghani	David-em,	nangllegyagutikung!”
B01_09_Matthew_V28	Aga	mangteghamun	iteghyan	maligtekaak,	enkaam	Jesus-em	aaptekakek,	“Ugpeqestegneguu	naallghutilleghqaqa?”	Kiimsiqaak,	“Aa-a	Ataneq!”
B01_09_Matthew_V29	Taagken	Jesus-em	iyegkenkun	saaflukek	pikakek,	“Ugpeqilleghpetegetun	apeghiighli.”
B01_09_Matthew_V30	Enkaam	esghaghyagutkak.	Jesus-em	ineghtengngwaaqakek,	“Ungipaghpenatek	kitumun	alngunak.”
B01_09_Matthew_V31	Iwernga	navek	pineghmegni	aapghaqegkangak	Jesus-em	apeghiiqaa	ellmegnun.
B01_09_Matthew_V32	Taakuk	yugek	aghulaqumalukek,	Jesus-mun	tagitkaat	yuuk	akuzingigalnguq	qayughllak	ilumikun	tughneghalek.
B01_09_Matthew_V33	Legan	Jesus-em	tughneghaq	aanestaa,	yuuk	aga	akuzikaq.	Enkaam	yulghutet	saghiighayugulluteng	whaten	pikat,	“Whatelngughmeng	allaaghlluwaghtilleghmeng	esghaasigatukut	Israel-mi!”
B01_09_Matthew_V34	Iwernga	Pharisees-et	pikat,	“Umiilgita	tughneghaat	aghtughyaghqaanghillelisimaat	aanesqiisqelluku	tughneghaghneng.”
B01_09_Matthew_V35	Taagken	Jesus	igleghtekaq	tamaghhaani	Galilee-mi,	apeghtughimaghmi	synagogue-ngitni,	ungipaqimaghmillu	Pinilghiineng	Ungipaaneng	Ataneghpagullghem.	Naallghuquqii	qamaglluki	aqnighnelgetlu	qinuyulghiitlu.
B01_09_Matthew_V36	Esghaghluki	yulghuteghllaget	nangllegyagutkii,	qayughllak	seghleliighngaghllaget,	kayutngunateng;	penniighestun	penniighnightengilngughestun.
B01_09_Matthew_V37	Taagken	maligsaaghteni	pikii,	“Uglalghiim	yugem	ugpeqsugaqiit	Pinilghiit	Ungipat.	Tamaakunguut	usputngalghiit	nunivagseghanun	unataghyaqleggiinaaghtekat.	Taawanginaq	palapiguut	qepghaghtet.
B01_09_Matthew_V38	Enkaangam	yughaghtek	Atanghanun	unataghyaghqat,	kayagtisqelluku	qepghaghtekaghqameng	unataghyaghqaanun.”
B01_10_Matthew_V1	Jesus-em	qerngughlluki	qula	maalghuk	siipneqluku	maligsaaghteni,	aghtughyaghqaanghillelitkii	aanestiyaghqaaluki	tughneghaghneng,	naallghutiyaghqaaluki	tamaghhaaneng	aqnighneghnengllu,	qinuyugnengllu.
B01_10_Matthew_V2	Ukunguut	qula	maalghuk	siipneqluku	apostle-et:	sivuliq,	Simon	(alla	atelek	Peter-meng),	Andrew	(anglegutanga),	James-enkuk	John-enkuk	(Zebedee-m	ighneghqek),
B01_10_Matthew_V3	Philip-enkut,	Bartholomew-nkut,	Thomas-enkut,	Matthew-nkut	(tax-meng	qerngughtistenguyalghii),	James-enkut	(ighnegha	Alphaeus-em),	Thaddaeus-enkut,
B01_10_Matthew_V4	Simon-enkut	Zealot-a,	Judas	Iscariot-lu	(uveghpagutiyaghqaq	Jesus-meng).
B01_10_Matthew_V5	Jesus-em,	taakut	qula	maalghuk	siipneqluku	apostle-et	kayagtekii	qelghuumiita,	“Gentile-etlu,	Samaria-ghmiitlu	nunangitnun	pifqaafsi.
B01_10_Matthew_V6	Yeghlegi	Israel-eghmiinun	pitek	qayughllak	iflakastun	penniighestun	ayuqut.
B01_10_Matthew_V7	Navek	alngunak	pineghpesini	whaten	ungipaghaqitek,	‘Ataneghpagullgha	Qilagem	kaasaghtuumaaq!’
B01_10_Matthew_V8	Qinuyuget	naallghuteki,	tuqukat	unguvaghteki,	leprosy-lget	naallghuteki,	tughneghaatlu	aanesqughteki	yugneng.	Akingunaan	allgeghutkaagusi,	enkaam	akingunaan	tuunitek.
B01_10_Matthew_V9	Kelqegpenasi	manimeng:	gold-meng,	silver-meng,	talwa	copper-meng.
B01_10_Matthew_V10	Kelqegpenasi	akmagtameng,	simiitkaghqameng,	kamegmeng	talwa	ayaviighmeng,	qayughllak	qepghaghta	aklukegkaaneng	tuunyaghqaaguq.
B01_10_Matthew_V11	“Town-enun	nalighmeng	village-enun	kaanneghpesini	ivaghiiqitek	kitumeng	pinilghiimeng	enkaam	ellnganitaqitek	kenlanga	aghulaqsaghqaaghtelleghpesinun.
B01_10_Matthew_V12	Iitqufsi	mangteghaanun	quyastaqiteki	tawanlenguut	whaten,	‘Kiyaghneghem	nekeggmellgha	elpesinilli.’
B01_10_Matthew_V13	Upughaskangisi,	quyastilleghsi	tawantesnakesi.	Iwernga	upughanneghilkangisi,	quyastilleghsi	veghhnakesi.
B01_10_Matthew_V14	Kitum	alngunak	upughanneghilkangisi	nalighmeng	naganneghilkangisi,	aanutkelluku	mangteghameng	nalighmeng	aghulaqutkelluku	town-meng,	itegaghpesi	pagulangi	ufsugunnakesi.
B01_10_Matthew_V15	Ipa	ungipaatamsi,	Nanqigtillghem	Aghneghani,	Sodom-eghmiitlu	Gomorah-ghmiitlu	aghyuulleghqestaaghhaayaghqaagut	taam	nem	yuganeng!”
B01_10_Matthew_V16	“Ukughsi!	Kayagtekumsi	penniighestun	qungangitnilngughestun	amaat	lliighlequsi	enkaam	peghqinghulusi	nemeghyastun,	nekeggmellusi	doves-tun.
B01_10_Matthew_V17	Kelengalusi,	qayughllak	yuget	tugulusi	aglaalleqiisi	agghistenun,	kagsagmiglleqiisillu	synagogue-meggni.
B01_10_Matthew_V18	Whanga	apalluqlunga,	nekevesleqiisi	sivungitgun	igleghutistetlu	umiilgetlu.	Enkaam	liigikesaghqaaghlleqaghpesinga	ellngitnunllu	Gentile-enunllu.
B01_10_Matthew_V19	Nanqigtestemun	aglaaskangisi,	teggellghiighpenasi	naten	akuzilleghqaghpesineng,	nalighmeng	sameng	pilleghqaghpesineng.	Akuziyaghqaaghtekufsi	akuzitkaghqalgullequsi.
B01_10_Matthew_V20	Akuzitet	elpesi	pikenghitasi	qayughllak	Atagpesi	Taghneghakek	akuzillequk	elpesigun.
B01_10_Matthew_V21	“Yuget	ellmeng	katam	angleguteteng	tuqutesleqiit,	atatlu	avaqutateng	tawaten	piyaghqaqiit.	Avaqutat	anguyiilluki	angayuqateng	tuqutesleqiit.
B01_10_Matthew_V22	Whangamneng	apalluqlusi	yugem	qamaglluni	ugumikelleqiisi.	Iwernga	nuqenneghtuqat	kenlanga	kenlemun	yugulillengyaghqaagut.
B01_10_Matthew_V23	Takukaghpesini	amyuutkegkangisi,	ilanganun	town-em	qimaggaasi.	Ipa	ungipaatamsi,	qamaggnaanghitasi	Israel-em	town-ngi,	sivungani	Ighneghan	Yugem	tagilleghqaan.
B01_10_Matthew_V24	“Maligsaaghta	qaasghutinganghituq	apeghtughistemineng,	talwa	qepghaghta	qaasghutinganghituq	umiilegmineng.
B01_10_Matthew_V25	Itagnaghiyaghqaaguq	maligsaaghta	apeghtughistemitun	lliiqumi,	qepghaghtallu	umiilegmitun	lliiqumi.	Naasquutilghii	nengllugutmineng,	Beelzebul-meng	atiimakatgu,	nengllugutangi	seghleghataghaaluki	atighyaghqaqiit.
B01_10_Matthew_V26	“Enkaam	alikegpenaki	tamaakut	amyuqetaghtet.	Sangwaa	alngunak	nallukegkaq	liitesaghqaaguq,	qamagllunillu	aksaqegkaq	qayvighqesaghqaaguq.
B01_10_Matthew_V27	Elpesinun	sangwaat	aapqanka	apeghyaghqaqasi	tamanganun.	Sigutquutkegkanka	elpesinun,	ungipaqsaghqaqasi	mangteghat	qaayngitneng.
B01_10_Matthew_V28	“Enkaam	alikegpenaki	yuget	tuqutikayuget	yugusighhiinaghmeng	iwernga	tuqutinaanghitut	unguvasimeng.	Itupill	alikiteggu	Kiyaghneq,	qayughllak	hell-mi	naafqiiyaghqaaguq	tamaghhaagkeneng	yugusimengllu	unguvasimengllu.
B01_10_Matthew_V29	Penny-meng	tukfighyaghqaqagsi	qawaaggaak,	naqamllu	aallgha	ifkaqan	Atagpesi	liisimakaa.
B01_10_Matthew_V30	Iwernga	elpesi	aflengakataghaghlusi	ayuqiisi,	qayughllak	talwa	nuyaghpesi	uglaghtalngi	liisimakii.
B01_10_Matthew_V31	Enkaam	alingegpenasi,	Atagpesi	megnukataghaghiisi	qawaaggaghneng!
B01_10_Matthew_V32	“Kitum	alngunak	ungipaaskaki	yuget,	whangamnun	pikniluni,	whangallu	Ataka	qilagmelnguq	ungipaalleqaqa	whangamnun	pikniluku.
B01_10_Matthew_V33	Iwernga	kitum	alngunak	ungipaaskaki	yuget	whangamnun	pikenghinniluni	whangallu	Ataka	qilagmelnguq	ungipaalleqaqa	whangamnun	pikenghinniluku.”
B01_10_Matthew_V34	Jesus-em	paninang	aleghquqii,	“Sumeghtaghaghpenasi	nekeggmellengestiyaghtuunilunga	nunam	yuganun.	Yeghlegillu!	Nekeggmellengestiyaghtuunghitunga,	taawanginaq	pillugutestiyaghtuugunga.
B01_10_Matthew_V35	Taginguunga	yugmun	anguyaliitesqelluku	atanga,	aghnamun	anguyaliitesqelluku	naanga,	ukaaghanun	anguyaliitesqelluku	sakinga	aghnaq.
B01_10_Matthew_V36	Enkaam	yuuk	nengllugutangita	anguyaliilleqaat.
B01_10_Matthew_V37	“Kitum	alngunak	piniqegkumigu	atani	nalighmeng	naani	pakiggulluku	whangamneng,	whanga	pikepagningitaqa.	Kitum	alngunak	piniqegkumigu	ighneni	nalighmeng	panini	pakiggulluku	whangamneng,	whanga	pikepagningitaqa.
B01_10_Matthew_V38	Kitum	alngunak	qaquurani	tuguyunghilkumigu	maliggnaanghitaanga,	enkaam	whangamni	itagnanghituq.
B01_10_Matthew_V39	Kitum	alngunak	unguvalleni	ellminun	piknikumigu	iflayaghqaqaa.	Iwernga	kitum	alngunak	unguvalleni	pegtekumigu	whanga	apalluqlunga	allgeghsaghqaqaa	unguvallepik.
B01_10_Matthew_V40	“Kitum	alngunak	upughaskangisi,	whangallu	upughalleqaanga,	enkaam	kitum	alngunak	upughaskuminga,	upughalleqaa	kayagtisteka.
B01_10_Matthew_V41	Kitum	alngunak	upughaskumigu	uuknaliqista	uuknaliqistengutanganeng,	akileghtuusangellequq	uuknaliqistetun.	Kitum	alngunak	upughaskumigu	elqughutngalghii	yuuk	elqughutngatanganeng,	akileghtuusangellequq	elqughutngalghiitun	yugtun.
B01_10_Matthew_V42	Kitum	alngunak	nenglekeglleghhiimeng	meghsikumigu	ukalighpigaq	maligsaaghteka	apalluqluku	maligsaaghtekutemneng,	ipa	piimsi	akileghtuusangepestaaghyaghqaaguq.”
B01_11_Matthew_V1	Jesus-em	qula	maalghuk	siipneqluku	maligsaaghteni	apeghiighyamiki	apeghtughaneghmeng,	tamaaken	aghulaqegkaq	ilangitnun	town-et	apeghtughinalunillu	ungipaqinalunillu.
B01_11_Matthew_V2	Anusimingllaghvigmelluni	John-em	Paaptaayestem	nagaqughluku	Christ-a	saaqutanga,	ilangi	maligsaaghteni	kayagtekii	Jesus-mun.
B01_11_Matthew_V3	Aaptekaat	Jesus,	“Elpengwaa	taginaqnikaat,	nalighmeng	kina	tagiyaghqaawaa?”
B01_11_Matthew_V4	Jesus-em	kiimsiqii,	“Ungipaasaghtughteggu	John	nagatkaghpesinengllu	esghaqaghpesinengllu:
B01_11_Matthew_V5	ayakaayalghiit	esghaghyagutut,	piyugigasalghiit	piyugyagutut,	leprosy-lguyalghiit	naallghutut,	tuuslaghyalghiit	nagaquusagutut,	tuqukaayalghiit	unguvaghtut,	aklumalghiinunllu	Pinilghiit	Ungipat	ungipaqut.
B01_11_Matthew_V6	Kina	alngunak	ugpeqinaninghilkumi	whangamneng	quyastekaaguq!”
B01_11_Matthew_V7	Aga	John-em	maligsaaghtengi	aghulaqsata,	Jesus-em	akuzitkegkaa	John	yulghutnun,	“Kilgaanun	piiqngafsi,	sangwaa	esghaghyaghtughesteggu?	Vegaaq	anuqem	ufsuguskangaa?
B01_11_Matthew_V8	Saqutsimi?	Esghaghnalukuu	aatkaqegtaq	yuuk?	Tamaaken	aatkaqelghiit	kiyaghtaqut	umiilget	mangteghiitni!
B01_11_Matthew_V9	Sangwaami	esghaghyaghtughesteggu?	Uuknaliqistaa?	Aa-a,	ungipaatamsi,	esghaqaghsi	John	uuknaliqistenginaanghituq.	Megnunaghataghaghtuq
B01_11_Matthew_V10	qayughllak	ellnganguuq	Akuzitet	Igaqegkat	aapqaat	whaten,	‘Kiyaghneq	piiq,	Sivugpeni	kayaglleqaqa	ungipaghteka,	yataaghqesaghtiisqelluku	tuumkaghqan’.
B01_11_Matthew_V11	Ipa	ungipaatamsi,	John	Paaptaayesta	megnunalleghpigaaguq	yugneng	allgeqaghyaggaghneng.	Iwernga	kina	alngunak	ukalighpigaq	Ataneghpagullghani	Qilagem	John-meng	megnunaghataghaghtuq.
B01_11_Matthew_V12	John	Paaptaayesta	ungipaqiyuggaallghaneng	whavemun	kenlanga,	suuglluget	wayaghnaqutkaqaat	Ataneghpagullgha	Qilagem.
B01_11_Matthew_V13	Qamaglluteng	uuknaliqistetlu	Moses-emllu	Liilightuusiita	uuknaliqutkengngwaat	Ataneghpagullgha	Qilagem	kenlanga	John-em	tagillghanun.
B01_11_Matthew_V14	John-nguuq	uuknaliqistet	uuknaliqutkegkaat	taginaqnilleghmeggteggun	Elijah.	Ugpeqsukufsigu	uuknaliqelleq,	John	Elijah-nguuq.
B01_11_Matthew_V15	Sigutelguusi,	nagatek!
B01_11_Matthew_V16	“Maaten	kiyaghlleghhit	yuget	samun	uspunnaqsingi?	Taghnughhaaghestun	ayuqut	aqumuulluteng	akilpegaghvigni,	naghaalgutmeggnun	akilghuullghiit	whaten,
B01_11_Matthew_V17	‘Qalghightaatamsi,	tukaleganghitusi!	Qiyiqutukut,	qiyiqenghitusi!’
B01_11_Matthew_V18	“John	tagiiqngami	fast-aaquq,	meghigatuqlu	wine-meng,	enkaam	yuget	whaten	pikaagut,	‘Tughneghalguuq’.
B01_11_Matthew_V19	Ighnegha	Yugem	tagiiqngami,	neghelgusighaqii,	meghelgusighaqiillu	yuget,	enkaam	yuget	whaten	pikaagut,	‘Yuukqun	taana	esghaqaghteggu!	Neghetupigtuq,	meghetupigtuq,	ilakumtaaqaatlu	tax-em	qerngughtistengita,	seghleghqestetlu!’	Naqamllu	Kiyaghneghem	peghqinellgha	ipapighqengngaaq	sallghakun.”
B01_11_Matthew_V20	Jesus-em	allulluki	allaaghlluwhaghtilleni	atuqegkaqii	Chorazin-mi,	Bethsaida-mi,	Capernaum-emillu.	Iwernga	yugit	avuteghqelluteng	taaqellghilnguut	seghleghqenneghmeng	enkaam	Jesus-em	aghyuughmikii.
B01_11_Matthew_V21	Pikii,	“Seghleghwaaghunaqnguusi,	Chorazin-eghmiini!	Seghleghwaaghunaqnguusi,	Bethsaida-ghmiini!	Elpesini	allaaghlluwaghtilleghllaget	apeghiiqat	pikaayaqata	Tyre-millu	Sidon-millu,	neghipiglluteng	yugit	avuteghqelluteng	seghleghqennanighnayaghtut.	Tamaaken	apalluqluku	suvinalghiimeng	qiipaghaghqameng	aalluteng	aqumnayaghtut	panetelleghteggun.
B01_11_Matthew_V22	Ipa	ungipaatamsi,	Nanqigtillghem	Aghneghani	Tyre-eghmiitlu	Sidon-eghmiitlu	aghyulleghqestaaghhaayaghqaagut	elpesineng!
B01_11_Matthew_V23	Enkaam	elpesi,	Capernaum-eghmiini!	Qaywa	anglisteghllagyaghngaaghpesi	elpesineng	katam	repall	sumeghpesini	usuqellengelleqnillusi	qilagmi,	yeghlegi	ukiglleqiisi	hell-mun.	Allaaghlluwhaghtilleghllaget	pikaayaqata	Sodom-emi,	paninang	aghneghmi	whani	nekevghanayaghtuq!
B01_11_Matthew_V24	Iwernga	ungipaatamsi	Nanqigtillghem	Aghneghani	Kiyaghneghem	nangllekataghaghyaghqaqii	Sodom-eghmiit	pakiggulluki	elpesineng!”
B01_11_Matthew_V25	Taagken	Jesus	pikaq,	“Kaay	Ata,	Atanqaaten	qilagemllu	nunamllu!	Iyamsiqayugvikamken	qayughllak	liitkaanghilngughnun	liitestekaqan	ipapighqelleq	iiqan	liitkanengllu	peghqineghnengllu.
B01_11_Matthew_V26	Aa-a,	Ataay,	efquqelleghpetun	pikaaguten.
B01_11_Matthew_V27	“Atama	tagivaqaqaa	sangwaa	qamagtengngwaaghluku.	Kitum	alngunak	nallukaa	Ighneq,	iwerngaqun	Atam.	Kitum	alngunak	nallukaa	Ata,	iwerngaqun	Ighneghem,	enkaam	Ighneghem	nakmikegkaminun	liitesleqaa	Ata.
B01_11_Matthew_V28	“Tagitek	whangamnun	qamagllusi	ughleghilghiini,	uqigtuqamengllu	akmalegllagni,	meghnaalisleqamsi.
B01_11_Matthew_V29	Iisqaghmiitagka	aallukek	liitivikitengnga,	qayughllak	yakumanginneghitunga,	iluka	qusevegngaaq.	Enkaam	meghnaalillequsi	unguvasighpesinun.
B01_11_Matthew_V30	Iisqaghmiitagka	piyaqniituk,	akmakallu	uqengestaaghhaaguq.”
B01_12_Matthew_V1	Taagken	Sabbath-em	aghneghani	Jesus	igleghtekaq	wheat-em	piitfigakun.	Maligsaaghtengi	iyataqat	enkaam	wheat-meng	qesugutaqluteng	neghegkat.
B01_12_Matthew_V2	Pharisees-et	esghaghluki	maligsaaghtet	wheat-meng	qesugutaatalghiit,	Jesus	pikaat,	“Ii-i,	Sabbath-mi	maligsaaghteten	qepghaghtut,	Liilightuusaq	naafqaat!”
B01_12_Matthew_V3	Jesus-em	pikii,	“Atightuumangistegguu	David-enkut	yukullghiit	sakaatangi	iyataghaqngameng?
B01_12_Matthew_V4	Iitqaaguq	tabernacle-mun	enkaam	yukullghiit	neghegkaqaat	neqekrangllaq	Kiyaghneghmun	tuunegkaq.	Tawaten	pilleghmegteggun	Liilightuusaq	naafqegkaqaat	qayughllak	priest-nginaat	neghyaghqaqsaqangat.
B01_12_Matthew_V5	Atightiigasteggullu	Liilightuusanilnguq	priest-et	Temple-mi	qepghaneghmeggni	Sabbath-mi	naafqaqegkangat	Sabbath-em	Liilightuusaa?	Naqamllu	priest-et	anaggusigatut.
B01_12_Matthew_V6	Ungipaatamsi,	whaantuq	Temple-mi	kina	aangataghalghii.
B01_12_Matthew_V7	Akuzitni	Igaqegkani	Kiyaghneq	pikaaguq,	‘Nangllegtiisqesugamsi	yulgutegpesinun	pakiggulluku	aghqutegpesineng.’	Taakut	akuzitet	liigikngwaaghyaqufsiki	sameng	pitangi,	nanqiggnayanghitasi	aghyuughyaghqaaluki	anaggutellghilnguut,
B01_12_Matthew_V8	qayughllak	Ighnegha	Yugem,	Atanqaa	Sabbath-em.”
B01_12_Matthew_V9	Taaken	Jesus	aglaghluni	synagogue-ngitnun	iitqaq.
B01_12_Matthew_V10	Taawanguq	yuuk	iiggan	inglungi	uniiqat.	Ilangita	yuget	tawanlenguut	aaptekaat	Jesus	naalkefiknaluku	anaggutelleghmeng,	“Liilightuusamnni	itagnaghtaa-a	naallghutilleghqaq	Sabbath-mi?”
B01_12_Matthew_V11	Jesus-em	kiimsiqii,	“Nalighpesi	penniigha	kalefkagsaqan	laawaaghmun	Sabbath-mi,	nusugnayaghestegguu?
B01_12_Matthew_V12	Yuuk	megnunaghataghaghtuq	penniighmeng!	Enkaam	Liilightuusani	itagnalghiinguuq	pinitun	pilleghqaq	Sabbath-mi.”
B01_12_Matthew_V13	Taagken	yuuk	uniighngalghiimeng	iiggelek	pikaa,	“Nengugutiki	iiggeten.”	Iiggeni	nengugutkii,	aga	naallghutkat,	inglumegestun	lliiqat.
B01_12_Matthew_V14	Taagken	Pharisees-et	aanluteng	agghisaghtuqat	naten	tuqunnaluku	Jesus.
B01_12_Matthew_V15	Jesus-em	liisimakluku	agghillghat,	aghulaqegkaq.	Yulghuteghllaget	maliglleghaatkaat,	enkaam	naallghuquqii	qinuyulghiit	qamaglluki,
B01_12_Matthew_V16	ineghtekiillu	ungipaqefqaami	pisqelluni.
B01_12_Matthew_V17	Tawaten	pilleghmikun	apeghiiqaa	Kiyaghneghem	pillgha	uuknaliqistekun	Isaiah-kun	whaten:
B01_12_Matthew_V18	“Una	esgha	nakmikegkaqa	qepghaghtenguluku.	Piniqegkaqa	unguvasigma	efquqepigtaa.	Taghneghagka	ellngakun	nekeglleqagka.	Ungipaalleqii	Gentile-et	tawateghlluwaaq	nanqigtilleghqamneng	tamaghhaanun	yugnun.
B01_12_Matthew_V19	Aaghtiiraaghnaanghituq	nalighmeng	akilghuunaanghituq,	tumeni	iglagtupiglluni	akuzinaanghituq.
B01_12_Matthew_V20	Iiknaanghitaa	vegaaq	ulleghngalghii,	qaamyaghtuungestaqak	kenelghutak	qaamnnaanghitaak.	Tawaten	piyaghqaaguq	kenlanga	qamaglluni	yuuk	whaten	piyugluni	lliiqan,	Kiyaghneghem	nanqigtellgha	yugneng	avutangituq.
B01_12_Matthew_V21	Enkaam	Kiyaghneghem	nakmikegkaakun	Gentile-et	sighimallequt.”
B01_12_Matthew_V22	Taagken	Jesus-mun	tagitkaat	yuuk	ayaakaq,	akuzingigalnguq	qayughllak	ilumikun	tughneghalek.	Jesus-em	naallghutkaa	enkaam	akuziyagutkaqlu	esghaasagutkaqlu.
B01_12_Matthew_V23	Yulghuteghllaget	saghiighayugllakat	repall	ellmeggneng	aapqughaaghutkat	whaten,	“Una	David-em	Ighneqenghitaguu?”
B01_12_Matthew_V24	Pharisees-et	nagalluteng	pikat,	“Yugneng	aanestaqii	tughneghaat	qayughllak	atuqngukanga	aghtughyaghqaanghillgha	Beelzebul-em,	igleghutistengat	Tughneghaat.”
B01_12_Matthew_V25	Jesus-em	liisimakegkangi	sumeghtaghallghit	enkaam	pikii,	“Alngunak	ataneghpagulleq	aafquulluni	pilluguskumi,	naavellequq.	Tanemlleqa	neghllaget	nalighmeng	nengllugutet	aafquulluteng	pilluguskumeng,	qerngaghmennaanghitut.
B01_12_Matthew_V26	Tawateghpigaq	Tughneghaam	aanestekumigu	Tughneghaq,	taawa	ellmineng	pilluwaaguq	enkaam	ataneghpagullgha	kenletghuullequq.
B01_12_Matthew_V27	Aanesquungukuma	tughneghaghneng	Beelzebul-kun,	natenmi	yugpesi	aanesqughaqatki	tughneghaat?	Enkaam	yusi	nanqigtistekelleqasi.
B01_12_Matthew_V28	Iwernga	Kiyaghneghem	Taghneghagkenka	aghtughyaghqaanghillghakun	aanesquungukuma	tughneghaghneng,	taawa	taam	ipapighqaa	Ataneghpagullgha	Kiyaghneghem	kaasimaaq	elpesinun.
B01_12_Matthew_V29	“Kina	alngunak	iteghyukumi	iknaqelghiim	yugem	mangteghaanun	teglegughnaluni	saghyanganeng,	sivukluku	yuuk	asighqesaghqaqaa.	Taagken	wayaghteghlleqii	saghyangi.
B01_12_Matthew_V30	“Kina	alngunak	whangamninneghilnguq	kipullginaaghtekaqa;	kitum	alngunak	qerngughtilgusinghilkuminga	mingitistenguuq.
B01_12_Matthew_V31	Tamaaken	apalluqluku	ungipaatamsi	yuget	seghevutellengyaghqaagut	alngunak	seghleghqelleghmeggneng,	alngunaklu	seghlequulleghmeggneng.	Iwernga	kitum	alngunak	seghlequuqumikek	Agleghnalghiik	Taghneghak,	seghevutellengnaanghituq.
B01_12_Matthew_V32	Kitum	alngunak	kipullegmun	sameng	pikumigu	Ighnegha	Yugem,	seghevutellengyaghqaaguq.	Iwernga	kitum	alngunak	kipullegmun	sameng	pikumikek	Agleghnalghiik	Taghneghak,	seghevutellengnaanghituq	maaten	kiyaghtaalleghmi,	nalighmeng	tuunglighhaani.
B01_12_Matthew_V33	“Uqfik	aflengakegkaq	pinilghiinguuq,	piitestekii	pinightut.	Uqfik	aflengakellghilnguq	seghleghuuq,	piitestekii	seghleghuut.	Piitestillghakun	liisimakelleqaghsi	uqfigem	natetulanga.
B01_12_Matthew_V34	Ukughsi	nemeghyani!	Naten	akuziiqetsi	pinilghiimeng	seghleghughngaaghpesi?	Sangwaa	alngunak	yugem	ilunganilnguq	aanegkaayuguuq	akuzillghakun.
B01_12_Matthew_V35	Pinilghii	yuuk	pinilghiimeng	ilumikilghii	pinilghiimeng	aanestikayuguuq.	Seghleq	yuuk	seghleghmeng	ilumikilghii	seghleghmeng	aanestikayuguuq.
B01_12_Matthew_V36	“Ungipaatamsi,	Nanqigtillghem	Aghneghani	yuget	apeghyaghqapestaaqiit	Kiyaghneghmun	qamaglluki	seghleghet	akuzitet	atuqegkateng	sangita	atuqumatangi.
B01_12_Matthew_V37	Qayughllak	Kiyaghneghem	nanqiglleqaaten	akuzitegpegun.	Akuzitegpek	ipapighqelleqaaten	avutnginniluten	nalighmeng	nanqiglleqaaten	aghyuughyaghqaaluten.”
B01_12_Matthew_V38	Taagken	ilangita	apeghtughistengita	Liilightuusam,	ilangitallu	Pharisees-et	pikaat	Jesus,	“Apeghtughista,	allaaghlluwhaghtilghiiten	esghapagyuwamken	liigiknaluku	aghtughyaghqaanghillghen	Kiyaghneghmeng	pingutanga.”
B01_12_Matthew_V39	Iwernga	Jesus-em	pikii,	“Aghneghem	uum	yugi	seghleghqumanguut,	ataasiighneghilnguut	Kiyaghneghmun.	Naqam	allaaghlluwhaghtitesqut	whangamnun.	Yeghlegillu!	Taananginaghhaq	allaaghlluwhaghtilleq	esghaghlleqaghsi	Kiyaghneghem	allaaghlluwhaaghtillgha	Jonah-mun.
B01_12_Matthew_V40	Jonah	iqallugrugllagem	aqsaqghwanitkaaguq	pingayut	aghneghet,	pingayut	unuget.	Tawateghpigaq	Ighnegha	Yugem	samansaghqaaguq	nunami	pingayut	aghneghet,	pingayut	unuget.
B01_12_Matthew_V41	Nanqigtillghem	Aghneghani	Kiyaghneghem	nanqigtekangisi	elpesi	kiyaghlleghhiini	aghneghmi	whani,	Nineveh-ghmiit	nekevluteng	anaggunnilleqiisi	aghyuughyaghqapestaaghunilusi.	Uuknaliqista	Jonah	ungipaghyan	Nineveh-ghmiit	avuteghqelluteng	seghleghqennaniqaagut.	Iwernga	elpesi	avuteghqellusi	seghleghqennanillghitusi	qaywa	nagatkaqeghngaaghpesigu	kina	aangataghalghii	Jonah-meng.
B01_12_Matthew_V42	Nanqigtillghem	Aghneghani	Kiyaghneghem	nanqigtekangisi	elpesi	kiyaghlleghhiini	aghneghmi	whani,	Queen-ngan	Sheba-m	nekevluni	nanqigsaghqaanilleqiisi.	Tagikaaguq	uyavaghpanilngughmeng	nemineng	nagannaluku	Solomon-em	peghqineghllak	apeghtughillgha.	Iwernga	kina	aangataghalghii	Solomon-meng	whaantuq,	tawalliima	ighsakaqaghsi.”
B01_12_Matthew_V43	“Tughneghaq	yugmeng	aanegkumi	igleghllequq	meqraggiilngughmi	nunami,	ivaghillequq	meghnaalivigkameng.	Iwernga	naalkunneghisami,
B01_12_Matthew_V44	pikaq,	‘Kiyaghfiksaqemnun	uteghhnaqunga.’	Kaasalghiimi	paaghqiteftuq,	aallwaaghluni,	mingllegtengngwaaghluni	ayuqeftuq.
B01_12_Matthew_V45	Taagken	aanluni	tagitkii	maaghraghvinlek	tughneghaat	ellmineng	seghleghataghalghiit.	Iteghaalluteng	yugmun	tawantekat.	Enkaam	taana	yuuk	sivunghaneng	wataqaaghaq	seghleghwaaghughtekaq.	Tawateghpigaq	ayuqsaghqaagut	seghleghet	yuget	kiyaghlleghhiit	maaten,	wataqaaghaq	seghleghughtaghaghyaghqaagut	sivunghani	pilleghmeggneng.”
B01_12_Matthew_V46	Paninang	Jesus-em	aleghquumaluki	yuget,	Jesus-em	naangallu	anglegutangillu	kaalluteng	manughami	aleghqughyukaat.
B01_12_Matthew_V47	Enkaam	kitum	ungipaatkaa,	“Ii-i,	qakma	naanllu	anglegutetenllu,	aleghqughyugaqaaten.”
B01_12_Matthew_V48	Jesus-em	aaptekaa,	“Kinangaawa	naaka?	Kinkungaawat	anglegutenka?”
B01_12_Matthew_V49	Taagken	kenighluki	maligsaaghteni,	pikaq,	“Taakusta	naakallu	anglegutenkallu!
B01_12_Matthew_V50	Kina	alngunak	Atama	qilagmelnguum	piyukellghatun	pikumi,	anglegutkaqa,	nayakaqa,	naakaqallu!”
B01_13_Matthew_V1	Tawani	ataasimi	aghneghmi	Jesus	aanluni	mangteghameng,	naayvam	esnengakun	aqumluni	apeghtughikaq.
B01_13_Matthew_V2	Yulghuteghllaget	kanglluqaghsatni,	angyamun	uuglluni	aqumegkaq,	enkaam	yulghuteghllaget	esnemetkat.
B01_13_Matthew_V3	Ungipaghaatetgun	allaaghhiinaghmeng	apeghtuqii.	Pikii,	“Piitesighaghta	piitesighaghvigminun	aglaghluni,	ifkaghquqaq	piitutneng.
B01_13_Matthew_V4	Piitesighaghvigmini	ifkaghqiyalghiimi	piitutneng,	ilangi	tumetgun	tekitkat,	enkaam	qawaaget	tagiluteng	neghuqiit.
B01_13_Matthew_V5	Ilangi	piitutet	tekitkat	uyghagaghtuqakun	sunapagilngughqun.	Tawaninginaq	piitkat	qayughllak	sunanga	ugmestaaghhaq.
B01_13_Matthew_V6	Iwernga	siqineq	piisalghiimi	maatneghan	paneghtekii	qayughllak	akupagilnguut.
B01_13_Matthew_V7	Ilangi	piitutem	tekitkat	sikughllugtuqakun,	sikughlluget	piisalghiimeng	piitfigiqiit	piitutet.
B01_13_Matthew_V8	Iwernga	ilangi	piitutet	tekitkat	sunakegtakun	piitestikat	grain-meng,	ilangi	100,	ilangi	60,	ilangi	30.
B01_13_Matthew_V9	Sigutelguusi,	nagatek!”
B01_13_Matthew_V10	Taagken	maligsaaghtengita	takuluku	Jesus	aaptekaat,	“Sangan	ungipaghaatmeng	atuqaqsin	apeghtuneghpeki	yuget?”
B01_13_Matthew_V11	Jesus-em	kiimsiqii,	“Elpesinun	Kiyaghneghem	liitestekaqaa	talughngalghii	ipapighqellgha	Ataneghpagullghan	Qilagem,	iwernga	ellngitnun	liitesimangitaa.
B01_13_Matthew_V12	Enkaam	yuuk	liigikellengegkaq,	wataqaaghaq	liigikellengataghaghyaghqaaguq,	iwernga	yuuk	liigikellepagilnguq	liigikellgha	iqillequq.
B01_13_Matthew_V13	Tamaaken	apalluqluku	apeghtughaqanka	ungipaghaatetgun,	qayughllak	esghaateghngaaghmeng	esghaasigalnguut,	nagateghngaaghmeng	nagaqiigalnguut,	talwa	liigikigalnguut.
B01_13_Matthew_V14	Enkaam	ellngitgun	Isaiah-m	uuknaliqutkillgha	apeghiightuq.	Taaggun	uuknaliqellghakun	Kiyaghneq	pikaaguq,	‘Ellngit	nagatepestaaghllequt	taawanginaq	liigiknaanghitiit;	esghaatepestaaghllequt,	taawanginaq	liigiknaanghitiit	esghaqateng,
B01_13_Matthew_V15	qayughllak	ellngita	umyugiit	pineghllugtekaagut.	Sigutngit	tusaqneghlluugtekaagut,	iyetengllu	quneghtekaqiit.	Tawatelnguunghisaqumeng	iiymeggneng	esghaannayaghtut,	sigutmeggneng	nagaquunnayaghtut,	umyugamegteggun	liigiknayaghtut,	enkaam	qiivnayaghtut	whangamnun	naallghutesqelluteng.’
B01_13_Matthew_V16	“Iwernga	quyanaghhalek	elpesi!	Iyesi	esghaataqut,	sigutesillu	nagaquutaqut.
B01_13_Matthew_V17	Ipa	ungipaatamsi,	uuknaliqistelghutetlu,	yulghutanganllu	Kiyaghneghem,	esghaghyukaqsaghiit	esghaqasi,	iwernga	esghaamangitiit.	Nagaqughyukaqsaghiitlu	nagaquqasi,	iwernga	nagaquumangitiit.
B01_13_Matthew_V18	“Nagateggu	sameng	piiqutanga	ungipaghaatkegkaqa	piitesighaghta.
B01_13_Matthew_V19	Piitutet	tumet	saaghwitgun	tekitkat	usputngaat	kitumun	alngunak	nagaquullghiimun	ungipameng	Ataneghpagulleghmeng	ayuqelghiimeng.	Liigikenghilkagu	ungipaq	Tughneghaam	tagiluni	wayaghlleqaa	tekitkaayalghii	ilungakun.
B01_13_Matthew_V20	Tamaakut	piitutet	uyghagtuqakun	sunakun	tekitkat	usputngaat	kitumun	alngunak	nagaquullghiimun	ungipameng,	tawaninginaq	ungipaq	tugukliqaa	quyakusiqluku.
B01_13_Matthew_V21	Iwernga	ungipaq	ilungani	mulumangilnguq	qayughllak	akungellghilnguq.	Enkaam	seghleliighyalghiimi	nalighmeng	amyuqetaatkellengyalghiimi,	apalluqluku	ungipaq	tawaninginaq	ugpeqinanightuq.
B01_13_Matthew_V22	Tamaakut	piitutet	sikughllugtuqakun	sunakun	tekitkat	usputngaat	kitumun	alngunak	nagaquullghiimun	ungipameng,	taawanginaq	teggellghiillghan	kiyaghtaaghusighqameng,	aklungighiyulleghllaganllu	piitfigighaqaa	ungipaq.	Tamaaken	apalluqluku	piitestingigatuq.
B01_13_Matthew_V23	Tamaakut	piitutet	tekitkat	sunakegtakun	usputngaat	yugnun	nagaquullghiinunllu	liigikilghiinunllu	ungipameng.	Enkaam	piitesqughaqut	ilangi	100,	ilangi	60,	ilangi	30.”
B01_13_Matthew_V24	Taagken	Jesus-em	aapqaa	ilanga	ungipaghaan	ellngitnun,	pikii,	“Ataneghpagullgha	Qilagem	yugtun	piitesighaqatun	pinilghiimeng	piitutmeng	piitesighaghvigmini	ayuquq.
B01_13_Matthew_V25	Unugmi	ataasimi	qavasimaluki,	anguyaga	tagiluni	piitesighaqaq	weeds-meng	akulngitgun	wheat-et,	taagken	aghulaqegkaq.
B01_13_Matthew_V26	Nunivagseghat	piisalghiimeng,	wheat-et	akumluteng	weeds-meng	ayuqeftut.
B01_13_Matthew_V27	Piitesighaghta	qepghaghtelghutngan	takuluku	aaptekaat,	‘Ataneq,	pinilghiimengmi	piitutmeng	piitesiighaghsin	piitesighaghvigpeni;	naken	weeds-et	piit?’
B01_13_Matthew_V28	Yugem	kiimsiiqii,	‘Anguyagem	tawaten	pikaqii’.	Aaptekaat,	‘Weeds-et	ikuultekii?’
B01_13_Matthew_V29	Kiimsiqii,	‘Nakaa,	qayughllak	weeds-et	ikuqufsiki	qemall	wheat-etlu	ilalkiilleqasi.
B01_13_Matthew_V30	Qerngiita	wheat-etlu	weeds-etlu	nagusteki	kenlanga	unatalleghqamun.	Enan	unataghyaghqaaghtekata	unataghtet	ungipaannaaghanka	weeds-et	sivukesqelluki,	qepughluki	paneghsaghqaaluki.	Enkaam	wheat-et	unataghtesluki	kagpagtesnaaghanka	kagpagvimnun.’”
B01_13_Matthew_V31	Allameng	Jesus-em	aapqaa	ungipaghaan,	“Ataneghpagullgha	Qilagem	piitutngatun	mustard-em	ayuquq.	Piitutem	mekestaalleghpigaqaa,	iwernga	yugem	piitesighaneghminigu	piitesighaghvigmikun	nunivagseghaghyaggaghneng	aangelleghpigaakayuguuq.	Uqfigughhneghani	qawaaget	tagiluteng	avayaakun	unglusiiqut.”
B01_13_Matthew_V33	Allameng	Jesus-em	aapqaa	ungipaghaan,	“Ataneghpagullgha	Qilagem	yeast-atun	ayuquq.	Aghnam	tuguluku	akuutuskanga	avlawaghllagmun,	enkaam	akuutaghllaga	ghhuughtesteghllakaa.”
B01_13_Matthew_V34	Jesus-em	apeghtuneghminiki	yulghuteghllaget	quunpeng	atuqaqii	ungipaghaatet.	Ipapestaaq	sangwaa	qamaglluku	apeghtuusaqegkaa	ungipaghaatetgun	ayuquq.
B01_13_Matthew_V35	Tawaten	pikaalghii	apeghiighnaluku	uuknaliqistem	pillgha,	“Ungipaghaatet	atuqelleqanka	aleghququmki.	Ungipaalleqanka	Kiyaghneghem	liitesimangilkanganeng	ima	ulimayuggaallghaneng	nuna.”
B01_13_Matthew_V36	Taagken	Jesus-em	unilluki	yulghutet	iitqaq	mangteghamun.	Maligsaaghtengita	takuluku	aaptekaat,	“Sameng	pisiigwat	ungipaghaatkegkaghten	weeds-et	piitesighaghvigmelnguut?”
B01_13_Matthew_V37	Jesus-em	kiimsiqii,	“Yuuk	piitesighaqaq	pinilghiimeng	piitutmeng,	Ighneqaa	Yugem;
B01_13_Matthew_V38	piitesighaghvik	nunanguuq;	pinilghiit	piitutet	yuguut	Ataneghpagullghem	pikii;	weeds-et	yuguut	Tughneghaam	pikii.
B01_13_Matthew_V39	Anguyak	piitestikaq	weeds-meng	Tughneghaaguq.	Unatalleq	nunam	kenletghuutelqaa,	unataghtet	yaqulguut.
B01_13_Matthew_V40	Unatalleghmi	weeds-et	qerngughlluki	paneghtaqiit.	Tawateghpigaq	kenletghuutellghani	nunam,	yuget	Tughneghaam	pingi	qerngughlluki	paneghsaghqaagut.
B01_13_Matthew_V41	Ighnegha	Yugem	yaqulegmineng	kayagtiyaghqaaguq	iqitesqelluki	Ataneghpagulleghmineng	qamaglluki	seghleghqusitlu,	seghletunllu	pistet.
B01_13_Matthew_V42	Enkaam	kenghegnun	miluulleqiit,	tawani	qiyaaghwaghllagllequt,	gguteteng	terqitaagtaamiita.
B01_13_Matthew_V43	Taagken	Kiyaghneghem	yugi	kuukgullequt	siqineghtun	Ataneghpagullghani	Atameng.	Sigutelguusi,	nagatek!”
B01_13_Matthew_V44	“Ataneghpagullgha	Qilagem	aklungistun	ayuquq	iighngalghii	piitesighaghvigmi.	Yugem	naalkelluki	iinqigtekii.	Quyam	angtalanganeng,	aghulaqluni	qamaglluki	saghyani	akikluki,	taagken	taana	piitesighaghvik	tukfiqaa.”
B01_13_Matthew_V45	“Whatetuqlu	Ataneghpagullgha	Qilagem:	tukfightughta	ivaghilghii	piniipiglleghhiimeng	pearl-meng	tukfighyaghqameng.
B01_13_Matthew_V46	Naalkunneghmini	piniipiglleghhiimeng	akituqameng,	akikughaqaa	qamaglluku	saghyani,	tukfighnaluku	taana	pearl-a.”
B01_13_Matthew_V47	“Ataneghpagullgha	Qilagem,	negaghpagtunllu	ayuquq.	Iqalliniightet	negaghpagteng	naayvamun	ateghlluku	aghqellaaqut	enkaam	allaaghhiinaghmeng	iqallugteghllagaqut.
B01_13_Matthew_V48	Negaghpak	sayugluku	quutmun,	aqumluteng	iqalluget	avughaqiit,	pinilghit	kanaghsimiita	qaltanun,	enkaam	seghlellghi	egtaqiit.
B01_13_Matthew_V49	Tawatesaghqaaguq	kenletghuutellghani	nunam.	Yaqulget	tagiluteng	avughlleqiit	seghleghet	yuget	pinilghiineng.
B01_13_Matthew_V50	Enkaam	seghleghet	kenghegnun	miluulleqiit,	tawani	qiyaaghwaghllagllequt,	gguteteng	terqitaagtaamiita.”
B01_13_Matthew_V51	Taagken	Jesus-em	aaptekii	maligsaaghteni,	“Qamaglluki	tamaakut	liigikestekii?”	Kiimsiqaat,	“Aa-a.”
B01_13_Matthew_V52	Taagken	pikii,	“Tamaghhaghmi	apeghtughikayuk	Liilightuusaneng	apeghtuqaq	Ataneghpagullghaneng	Qilagem	whatelnguuguq:	mangteghalek	yuuk	nusugralghii	kagpagvigmineng	nutaghamengllu	neghightamengllu.”
B01_13_Matthew_V53	Jesus	taaqsami	apeghtughineghmeng	ungipaghaatneng	aghulaqegkaq.
B01_13_Matthew_V54	Aglaghluni	neminun	apeghtughiyan	synagogue-ngitni,	yuget	saghiighayagutkaat.	Ellmeggneng	aapqughaaghutkat,	“Naken	peghqinellenga?	Nakenllu	aghtughyaghqaanghillenga	allaaghlluwhaghtimun?
B01_13_Matthew_V55	Ighneqenghitaguu	kaapentam?	Mary	naakenghitaguu,	uuk	anglegutkenghitakii	James-enkut,	Joseph-enkut,	Simon-enkut,	Judas-enkut?
B01_13_Matthew_V56	Nayagillu	maanneghitaat?	Naken	liitellengeghllagtallu	aghtughyaghqaanghillengallu?”
B01_13_Matthew_V57	Enkaam	tuguklighyunghitkaat.	Jesus-em	pikii,	“Nani	alngunak	yuget	siivakaqaat	uuknaliqista	iwerngaqun	ellngan	katam	nunanganillu	nengllugutanganillu.”
B01_13_Matthew_V58	Tamaani	allaaghlluwhaghtipagumangilnguq	qayughllak	ugpeqenghilkangat.
B01_14_Matthew_V1	Tamaani	pilleghmi	Herod-em,	igleghutistengan	Galilee-m,	nagaquqaa	Jesus-em	apeghseghuumallgha.
B01_14_Matthew_V2	Herod-em	qepghaghteni	pikii,	“Ipa	una	John-nguuq	Paaptaayesta,	unguvaamaaq.	Esghaghhuqun	aghtughyaghqaanghillelek	allaaghlluwhaghtilleghmun.”
B01_14_Matthew_V3	Qavnganghhaq	Herod-em	tuqutestekaqegkanga	John	Paaptaayesta,	qayughllak	John-em	ungipaatkaqegkanga,	“Qaatkunneghituten	Liilightuusamnnun	tugulleghpegun	Herodias,	anglegutegpek	nulighha.”	(Herodias-em	ugiksaqanga	Philip,	Herod-em	uyughaa.)	John-em	ungipaatellgha	apalluqluku	Herod-em	tugusqegkaa	John,	asighqelluku	anusimingllaghvigmun	kanaghtesqelluku.	Herod-em	tuqutesuguyaqanga	John,	naqam	alikegkii	Jews-et	seghleliighqiinayukata	qayughllak	ugpeqeqkangat	John	uuknaliqestenguniluku.
B01_14_Matthew_V6	Taagken	Herod-em	allgeghvigan	aghneghani,	Herodias-em	paniga	tukalegaqaq	Herod-emllu	aqelqatlu	sivungitni.	Elngaatall	Herod	efqughyugllakaq,
B01_14_Matthew_V7	repall	akeqegkaa,	“Ipapestaaq	sameng	alngunak	tungsiquvek	tuunelleqamken.”
B01_14_Matthew_V8	Naami	kayagtellghatun	pikaa,	“Whaa	maaten	tagivaghhu	qayuutaghraagkun	lliluku	naasqwa	John-em	Paaptaayestem.”
B01_14_Matthew_V9	Umiilek	qivghukaq	iwernga	akeqikaatmineng	aqelqami	sivungitni	piyukellgha	kayagutkaa.
B01_14_Matthew_V10	Enkaam	Herod-em	anusimingllaghvigmi	John-em	naasqwa	kepestekaa.
B01_14_Matthew_V11	Naasquq	qayuutaghraagkun	lliluku	tuunegkaat	aghnaghaghmun,	enkaam	naaminun	aglaatkaa.
B01_14_Matthew_V12	John-em	maligsaaghtengi	tagiluteng	yugusii	lliveghyaghtuqaat.	Taagken	Jesus	ungipaasaghtuqaat.
B01_14_Matthew_V13	Jesus-em	nagaqughyamigu	ungipaq,	angyamun	uuglluni	aghulaqegkaq	paaghqillghanun	ellnginaghhaanaluni.	Iwernga	yulghutet	nagaqughyamegteggu	nemeggneng	maligtekaat	piyugmeng.
B01_14_Matthew_V14	Jesus	quutmun	uuglluni	esghaghluki	yulghuteghllaget	nangllegyaguteghllakii,	enkaam	naallghuquqii	qinuyugtengit.
B01_14_Matthew_V15	Whanikuyagu	maligsaaghtengita	takuluku	pikaat,	“Whanikwaa,	maana	paaghqituq;	aglaghtuutesqiki	nenun	ellngitneng	neqengesqelluki.”
B01_14_Matthew_V16	Jesus-em	pikii,	“Maanllit.	Elpesi	neghyaghqaliteki.”
B01_14_Matthew_V17	Pikaat,	“Whaa	legan	tallimaggaagut	neqekrangllat,	iqalluggaaklu.”
B01_14_Matthew_V18	Jesus-em	pikii,	“Tagiteki	whavek.”
B01_14_Matthew_V19	Taagken	yulghutet	aqumuutesqegkii	vegaaghqun.	Tuguluki	tallimat	neqekrangllat,	iqalluggaaklu,	sivuglluni	qilagmun	Kiyaghneq	iyamsiqayugvikegkaa.	Iiggmineng	aavgughluki	neqekrangllat,	maligsaaghteminun	tuunegkii	uyegtesqelluki	yulghutnun.
B01_14_Matthew_V20	Qamaglluni	neghuutkaq	kepsuulluni.	Taagken	maligsaaghtet	tugukiit	qula	maalghuk	siipneqluku	pasketet	esleqngalghiit	kagimleghitneng	neqekrangllat	siipneghet.
B01_14_Matthew_V21	Entaqun	5,000-nguut	yuget	neghuutkat,	aghnatlu	taghnughhaatlu	kesutkegpenaki.
B01_14_Matthew_V22	Taagken	Jesus-em	maligsaaghteni	kayagtekii	angyakun	aghviqestiisqelluki	naayvam	inglunganun,	ellngan	aglaghtuutesimaluki	yulghuteghllaget.
B01_14_Matthew_V23	Yulghuteghllaget	aglaghtuutesamiki	ellnginaghmi	naayghamun	mayuqaq	yughaghnaluni.	Tawani	ighivgaghmi	Jesus	ellnginaamaluku,
B01_14_Matthew_V24	angyat	un'ga	naayvami	awavaghluteng,	elngaatall	imaghlliiqat	qayughllak	aygughnaghuskangi.
B01_14_Matthew_V25	Akulegkeni	three-kellaagenkuk,	six-eklaagenkuk	unaanguluku	Jesus-em	takukii	maligsaaghteni	meghem	qaayngakun	piyugmeng.
B01_14_Matthew_V26	Maligsaaghtet	esghaghluku	meghqun	piyulghii	kakavniiqat.	Enkaam	akilghuukat,	“Taghneghaaguq.”
B01_14_Matthew_V27	Tawaninginaq	Jesus-em	pikii,	“Alingegpenasi,	Whanganguunga!”
B01_14_Matthew_V28	Taagken	Peter-em	pikaa,	“Ataneq,	ipa	elpengukuvek	tagsighnga	elpenun	aglaghlanga	meghem	qaayngakun.”
B01_14_Matthew_V29	Jesus-em	pikaa,	“Tagi.”	Enkaam	Peter	ateghluni	angyameng,	meghem	qaayngakun	piyugmeng	aglaqaq	Jesus-mun.
B01_14_Matthew_V30	Iwernga	anuqa	elpeksamigu	alingegkaq,	kalevutkelluku	akilghuukaq,	“Ataneq,	yugulinga!”
B01_14_Matthew_V31	Tawaninginaq	Jesus-em	akuqaghluku	pikaa,	“Ugpeqilleghqestaapiguuten!	Sangavek	malghuklizin?”
B01_14_Matthew_V32	Angyamun	uugtaquklu	ellmaaragtekaq.
B01_14_Matthew_V33	Enkaam	angyamelnguut	maniguqaat	Jesus.	Pikaat,	“Ipapestaaq	Kiyaghneghem	Ighneqaaten!”
B01_14_Matthew_V34	Taagken	naayvaq	aghvighluku	tamlakat	Gennesaret-kun.
B01_14_Matthew_V35	Tamaakumiit	liisuqsamegteggu	Jesus,	ungipaasaghtiisqegkiit	village-enilnguut	qinuyugtiighit	tagitesqelluki	Jesus-mun.
B01_14_Matthew_V36	Maniguututkiit	qinuyulghiit	waran	saaftesqelluku	keniikun	enkaam	qamaglluteng	tamaakut	saaftilghiit	naallghutellengegkat.
B01_15_Matthew_V1	Taagken	ilangi	Pharisees-etlu,	apeghtughikayugetlu	Liilightuusaneng	Jerusalem-emeng	tagiluteng	aaptekaat	Jesus,
B01_15_Matthew_V2	“Sangameng	maligsaaghteten	qaatkusigatat	sivunemta	apeghtuusiitnun?	Neghnaqneghmeggni	uughtiigatut	elqughulluteng	apeghtuusiitnun.”
B01_15_Matthew_V3	Jesus-em	aaptekii,	“Sangan	elpesi	qaatkigataqestiki	Kiyaghneghem	qelghusii	maliggnaluki	elpesi	katam	apeghtuusasi?
B01_15_Matthew_V4	Kiyaghneghem	qelghusaqaa,	‘Quulvaghlukek	atanllu	naanllu’.	Whatenllu	pikaaguq,	‘Kitum	alngunak	atani,	nalighmeng	naani	seghlepestaatun	akuzitkegkumigu,	tuqusaghqaaguq’.
B01_15_Matthew_V5	Iwernga	elpesi	apeghtughiiqusi,	‘Yugem	quulvanghisaghngaagu	atani	nalighmeng	naani	whaten	pikagu,’	Kayusiisaghqalguunga	elpenun,	iwernga	tuunaanghitaqa	qayughllak	akequsaqegkaqaqa	tuunelleqniluku	Kiyaghneghmun.	Tawaten	pilleghpesigun	pakigaqasi	Kiyaghneghem	Liilightuusii	apalluqluki	elpesi	katam	apeghtuusasi.
B01_15_Matthew_V7	Ukughsi	piniiyugneghni!	Elqughllusi	whaten	Isaiah-m	uuknaliqutkegkaqiisi!
B01_15_Matthew_V8	Kiyaghneq	piiq,	‘Ukut	yuget	akuzitmegteggun	quulvaghaqaatnga,	nakaan	ilumeggneng.
B01_15_Matthew_V9	Temngi	manigughaqaatnga	qayughllak	apeghtuusaqaqiit	liilightuusangllaqateng,	katam	whanga	Liilightuusaqepiglleghhiistun.’”
B01_15_Matthew_V10	Taagken	Jesus-em	yulghutet	tagsighluki	pikii,	“Nagallunga	liigikitek!
B01_15_Matthew_V11	Yugem	sangwaa	qaneghminun	kanaghtekaa	nukeggnaghqingigatuq,	iwernga	yugem	qaanghaneng	aanegkaq	nukeggnaghqikayuguuq.”
B01_15_Matthew_V12	Taagken	maligsaaghtengita	takuluku	aaptekaat,	“Liisimakenghisiguu	Pharisees-et	anagteketen	tawaten	pilleghpegun?”
B01_15_Matthew_V13	Jesus-em	kiimsiqii,	“Nunivagseghaq	qamaglluku	Atama	qilagmelnguum	piitesighaamangilkanga	nusugyaghqaaguq.
B01_15_Matthew_V14	Avelghaqiinaghluki	Pharisees-et!	Ayaakastun	maghyaghqughiiqut.	Yugem	ayaakam	ilanga	ayaakaq	tasluqumigu,	laagwaaghmun	kalefkagtaallequk.”
B01_15_Matthew_V15	Peter-em	aaptekaa,	“Ungipaataghtikut,	sameng	pisiigwa	ungipaghaaten	yuget	nukeggnaghqiganniketen	neghegkamegteggun?”
B01_15_Matthew_V16	Jesus-em	pikii,	“Elpesillu	salin	liigikigatsii?
B01_15_Matthew_V17	Liisimakenghisteggu	sangwaa	alngunak	yugem	qaneghminun	kanaghtekaa	aqsaqghwanun	piiquq,	taagken	aanaquq	yugusiineng?
B01_15_Matthew_V18	Iwernga	sangwaa	qamaken	aanegkaq	qaneghqun	nukeggnaghqikayuguuq	yugmeng.
B01_15_Matthew_V19	Qayughllak	yugem	ilunganeng	seghleq	sumeghtaghalleq	pikaayuguuq,	yugtaq,	gelgaghniiq,	allaniiq,	teglegniiq,	iqlengiqutki,	seghlequuq	yugneng.
B01_15_Matthew_V20	Tamaakusta	nukeggnaghqikayuget	yugneng,	iwernga	uughtughpenani	neghellghem	nukeggnaghqennaanghitaa	yuuk.”
B01_15_Matthew_V21	Taagken	Jesus	aghulaqegkaq	tamaaken	nunameng	tungegkenun	Tyre-enkuk	Sidon-enkuk.
B01_15_Matthew_V22	Taawanguq	Canaan-eghmii	aghnaq.	Jesus	takukaa	akilghuumaghmi,	“Kaay	Ataneq,	Ighnegha	David-em,	nangllegyaguteqeghtinga!	Panika	tughneghaam	iitghumaa,	seghleghwaaghuuq.”
B01_15_Matthew_V23	Iwernga	Jesus-em	avelghaqiinaqaa.	Maligsaaghtengita	takuluku	kayagtaghwaaqaat,	“Iqitesqigu!	Maligsaaghumaamta	akilghuuguq!”
B01_15_Matthew_V24	Taagken	Jesus-em	pikii,	“Kiyaghneghem	kayagtekaqaanga	Israel-eghmiinginaghhaghnun,	penniighestun	iflakastun	ayuqelghiinun.”
B01_15_Matthew_V25	Iwernga	aghnaq	tagiluni	Jesus-em	sivungakun	qungughtutkelluku	pikaq,	“Ataneq,	kayusiitaghtinga!”
B01_15_Matthew_V26	Jesus-em	pikaa,	“Anaggutngaaq	taghnughhaat	neqngit	tuguluki	qikminun	miluuskumeng.”
B01_15_Matthew_V27	Aghnam	pikaa,	“Aa-a,	Ataneq,	talwa	yugem	qikmii	ifkaghqellghaneng	neghaqut.”
B01_15_Matthew_V28	Taagken	Jesus-em	pikaa,	“Aghnaq	elpek,	ugpeqilleghtupigtuten!	Apeghiighli	piyukelleghpetun.”	Tawaninginaq	paniga	naallghutkaq.
B01_15_Matthew_V29	Taagken	Jesus	aghulaqegkaq	tamaaken	nunameng,	esnengakun	Naayvam	Galilee-m.	Qemimun	mayughluni	aqumegkaq.
B01_15_Matthew_V30	Yulghuteghllaget	takulaghaatkaat,	tagisimiita	Jesus-em	sivunganun	piyugpagningilnguut,	aqnightekat,	ayaakat,	akuzingigalnguut,	ilangillu	qinuyulghiit.	Enkaam	naallghuquqii.
B01_15_Matthew_V31	Yulghuteghllaget	saghiighayukat	esghapagluki	akuzingigalnguut	akuziyagullghiit,	aqnightekat	naallghullghiit,	piyugpagningilnguut	piyugyagullghiit,	ayaakatlu	esghaasagullghiit.	Enkaam	usuqegkaat	Kiyaghnegha	Israel-em.
B01_15_Matthew_V32	Taagken	Jesus-em	maligsaaghteni	tagsighluki	pikii,	“Maakut	nangllegyagutepigtanka	qayughllak	whangamnitut	pingayut	aghneghet,	talwa	neghyaghqiitut.	Neghestegpenaki	aghulaqesunghitanka,	luuraq	tumangani	kayaalinayukata.”
B01_15_Matthew_V33	Maligsaaghtengita	aaptekaat,	“Maani	kilgaani	naken	neqengnaqesta	naamayaghqameng	yulghuteghllagnun?”
B01_15_Matthew_V34	Jesus-em	aaptekii,	“Naten	uglaghqakaan	neqekrangllalgutsi?”	Kiimsiqaat,	“Maaghraghvinleguut,	qafsinatlu	iqalluggaat.”
B01_15_Matthew_V35	Enkaam	Jesus-em	yulghuteghllaget	qelqii	aqumuutesqelluki	nunakun.
B01_15_Matthew_V36	Taagken	tuguluki	maaghraghvinlek	neqekrangllat	iqallugetlu,	Kiyaghneq	iyamsiqayugvikegkaa.	Aavgughluki	tuunegkii	maligsaaghteminun	enkaam	uyegtekiit	yulghuteghllagnun.
B01_15_Matthew_V37	Qamaglluteng	neghuutkat	kepsuulluteng.	Taagken	maligsaaghtet	siipneq	qerngughlluku	maaghraghvinlek	pasketet	imiiqiit	esleqaghaghluki.
B01_15_Matthew_V38	Uglaghtalangit	neghuutkat	yuget	4,000-nguftut,	kesutkegpenaki	aghnatlu	taghnughhaatlu.
B01_15_Matthew_V39	Taagken	Jesus-em	yulghuteghllaget	aglaghtuutesluki	ellngitnun	ellnga	angyamun	uuglluni	uvitanganun	Magadan-em	aglaqaq.
B01_16_Matthew_V1	Taagken	ilangi	Pharisees-etlu	Sadducees-etlu	tagikat	Jesus-mun	anagniilqavigighnaluku.	Enkaam	allaaghlluwhaghtisqegkaat	esghaasighqaaluku	aghtughyaghqaanghillgha	Kiyaghneghmeng	pingutanga.
B01_16_Matthew_V2	Iwernga	Jesus-em	kiimsiqii,	“Siqineq	tevighyaghtungestanghani	esla	kavighrugunghani	piiqusi,	‘Unaami	pinighnaquq.’
B01_16_Matthew_V3	Siqineq	piitekestanghani	qilaga	kavighrugunghanillu	qilagiinghanillu	piiqusi,	‘Aghneghmi	esla	seghleghunaquq.’	Esghapagluku	qilaga	liisimakaqaghsi	esla	natennaqutanga.	Iwernga	esghapaneghpesiki	sallghet	aghneghni	maani	liigikepagningitasi	sameng	pisiitangi.
B01_16_Matthew_V4	Aghneghem	uum	yugi	seghleghqumanguut,	ataasiighneghilnguut	Kiyaghneghmun,	naqam	allaaghlluwhaghtitesqut	whangamnun.	Yeghlegillu!	Taananginaghhaq	allaaghlluwhaghtilleq	esghaghlleqaghsi	Kiyaghneghem	allaaghlluwhaghtillgha	Jonah-mun.”	Taagken	Jesus-em	unilluki	aghulaqegkat.
B01_16_Matthew_V5	Maligsaaghtekullghiit	inglunganun	naayvam	kaalluteng,	maligsaaghtet	piyalghiimeng	puygumalghiit	neqekrangllameng	kelqegpenateng.
B01_16_Matthew_V6	Jesus-em	pikii,	“Kelengalusi	Pharisees-etlu	Sadducees-etlu	yeast-angitneng.”
B01_16_Matthew_V7	Ellmeggneng	akuzimghhutkegkaat,	“Tawaten	piiq	qayughllak	kelqenghilnguukut	neqekrangllameng.”
B01_16_Matthew_V8	Jesus-em	liisimakegkangi	sameng	pitangi	enkaam	pikii,	“Elpesi	yugni,	ugpeqilleghqestaapiguusi!	Sangafsi	neqekranglliinnitsi?
B01_16_Matthew_V9	Taawa	liigikigatsii?	Neqamikenghistekii	tallimat	neqekrangllat	aavguqanka	5,000	yugnun,	qafsin'gutangillu	pasketet	siipneghmeng	imiqasi	esleqaghaghlluki?
B01_16_Matthew_V10	Taakutlu	neqamikenghistekii	maaghraghvinlek	neqekrangllat	4,000	yugnun	neghestekanka,	qafsin'gutangitlu	pasketet	siipneghmeng	imiqasi	esleqaghaghlluki?
B01_16_Matthew_V11	Naten	sangan	liigikenghitesteggu	neqekrangllaanghilnguq	akuzitkegkegka?	Kelengalusi	Pharisees-etlu	Sadducees-etlu	yeast-angitneng!”
B01_16_Matthew_V12	Taagken	maligsaaghtet	liigikegkaat	sameng	piiqutanga.	Yeast-angunghiteftuq	neqekrangllamelnguq	kelengasaaghutkegkaa,	iwernga	kelengasqaqeftii	apeghtuusiitneng	Pharisees-etlu	Sadducees-etlu.
B01_16_Matthew_V13	Taagken	Jesus	kaasami	tunganganun	Caesarea	Philippi-em,	aaptekii	maligsaaghteni,	“Yuget	kinanguniiqatgu	Ighnegha	Yugem?”
B01_16_Matthew_V14	Kiimsiqaat,	“Ilangi	piiqut	John-nguniluku	Paaptaayesta,	ilangita	Elijah,	paninang	ilangita	Jeremiah-nguniiqaat	nalighmeng	naliit	uuknaliqistet.”
B01_16_Matthew_V15	Aaptekii,	“Elpesimi	kinanguniiqestengnga?”
B01_16_Matthew_V16	Simon	Peter-em	kiimsiqaa,	“Christ-anguuten,	Ighnegha	unguvalghiim	Kiyaghneghem.”
B01_16_Matthew_V17	Jesus-em	pikaa,	“Quyastellelguuten,	Simon,	ighnegha	Jonah-m!	Qayughllak	yugmeng	liisimangitan,	Atama	qilagmelnguum	elpenun	liitestekaqaa.
B01_16_Matthew_V18	Enkaam	piimken,	Peter-nguuten,	Uyghak.	Whagun	uyghagkun	nekefleqaqa	yughaghvika,	tuqullghem	aghtughyaghqaanghillghan	kayaalqesaghqaqenghitngwhaaghaa.
B01_16_Matthew_V19	Elpenun	tuunelleqanka	key-ngi	Ataneghpagullghan	Qilagem.	Sangwaa	alngunak	asightekuvgu	nunami	whani,	asighsaghqaaguq	qilagmillu.	Sangwaa	alngunak	itemuskuvgu	nunami	whani,	itemusaghqaaguq	qilagmillu.”
B01_16_Matthew_V20	Taagken	Jesus	maligsaaghteminun	apeghtesnanighwaaqaq	kitumun	alngunak	Christ-anguniluni.
B01_16_Matthew_V21	Taagken	kenlanga	Jesus-em	liigikesnaqegkii	maligsaaghteni,	Jerusalem-etepestaaghyaghqaaniluni,	tawani	allaaghhiinakun	ikfiqesleqniluni	Elder-enun,	chief	priest-enun,	apeghtughikayugnunllu	Liilightuusameng.	Ungipaatkii	tuqusaghqaaniluni	taagken	pingayaani	aghneghem	Kiyaghneghmun	unguvaghsaghqaaniluni.
B01_16_Matthew_V22	Peter-em	iqitulluku	aghyuuniiqaa,	“Ataneq,	Kiyaghneghem	pisnaanghitaaten!	Tawaten	pinaanghituten!”
B01_16_Matthew_V23	Jesus-em	qiivluku	Peter	pikaa,	“Tughneghaq,	iqiten	whangamneng!	Amigighaghpenga,	qayughllak	sumeghtaghallghen	yugem	sumeghtaghalqaa,	Kiyaghneghem	sumeghtaghalqenghitaa!”
B01_16_Matthew_V24	Taagken	Jesus-em	maligsaaghteni	pikii,	“Kitum	alngunak	maligsukuminga,	ellmi	katam	piyukelleni	peglluku,	qaquurani	uyamigluku	maligllinga.
B01_16_Matthew_V25	Qayughllak	kitum	alngunak	unguvalleni	ellminun	katam	piknikumigu	iflayaghqaqaa.	Kitum	alngunak	pegtekumigu	unguvalleni	whanga	apalluqlunga	allgeghlleqaa.
B01_16_Matthew_V26	Sangwaangam	yugem	pinighqusiqelleqagu	piliilluku	nunaghllak,	iflakumigu	unguvasigni?	Taawa	avangituq	veghtusighqameng	unguvasigminun.
B01_16_Matthew_V27	Aapghanka	tamaakut	elpesinun	qayughllak	Ighnegha	Yugem	tagiyaghqaaguq	Atamineng	aghtughyaghqaanghillelighluni	yaqulegtuumaghmi.	Taagken	tamaghhaa	yuuk	nallangightughlleqaa	apeghiighutellghatun.
B01_16_Matthew_V28	Ipa	ungipaatamsi,	whaanlenguut	ilagpesi	unguvalleghmeggni	esghaghyaghqaqaat	Ighnegha	Yugem	tagilghii	Umiilguluni.”
B01_17_Matthew_V1	Aghvinlek	aghneq	atughluku,	Jesus-em	kelqegkii	Peter,	James-enkuklu,	John-enkuk,	anglegutkullghiik,	mayuutkii	uusqalghiimun	naayghamun	ellnginiita.
B01_17_Matthew_V2	Iiyngitneng	taagken	Jesus	allangughtekaq:	gginaa	kuukgutkaq	siqineghtun,	aatkiillu	qateghrakguughtekat	nighugestun.
B01_17_Matthew_V3	Taagken	maligsaaghtet	esghaqagket	Moses-enkuk	Elijah-nkuk	aliighlutek	aleghquqangak	Jesus.
B01_17_Matthew_V4	Enkaam	Peter-em	pikaa	Jesus,	“Ataneq,	itagnapigtuq	whaantelleghput!	Piyukelqegkuvgu	nekeflangi	pingayut	azigutat,	elpenunllu,	Moses-munllu,	Elijah-munllu.”
B01_17_Matthew_V5	Salin	akuzimaluku,	qilagwaaghem	nighugrakegtam	saapegkii,	enkaam	qilawaaghmeng	mem	pikii,	“Una	Ighneqaqa,	piniqepigtaqa,	efquqepigtaqa,	nagataqiteggu!”
B01_17_Matthew_V6	Maligsaaghtet	nagalluku	ma,	alingruughem	angtalanganeng	niinghutkat	nunamun.
B01_17_Matthew_V7	Taagken	Jesus-em	takuluki	saafluki,	pikii,	“Nekevitek,	alingegpenasi!”
B01_17_Matthew_V8	Sivugsalghiimeng	Jesus-nginaghhaq	esghaqaat.
B01_17_Matthew_V9	Ukigutkelluku	naayghameng	Jesus-em	ineghtengngwaaqii,	“Kitumun	alngunak	apeghyaqunaan	esghaghwaalleq	pinakesi	kenlanga	Ighnegha	Yugem	unguvaghtekan	tuqulleghmeng.”
B01_17_Matthew_V10	Taagken	maligsaaghtet	aaptekaat	Jesus,	“Sangan	apeghtughistengita	Liilightuusat	piiqatgu	Elijah	sivukluni	tagipestaaghyaghqaaniluku?”
B01_17_Matthew_V11	Jesus-em	kiimsiqii,	“Ipa	Elijah	tagipestaaghyaghqaaguq,	enkaam	sangwaa	qamagtengngwaaghluku	nallghusanqiglleqaa.
B01_17_Matthew_V12	Iwernga	ungipaatamsi	Elijah	tagingwaaqaaguq,	iwernga	yuget	kinangutanga	nallukegkaqaat,	piyukelleghmegestunllu	pikaqaat.	Tawateghpigaq	Ighnegha	Yugem	ikfiqesleqaat.”
B01_17_Matthew_V13	Taagken	maligsaaghtet	liigikegkaat	John	Paaptaayesta	akuzitkaqeftaa.
B01_17_Matthew_V14	Yulghuteghllagnun	uteghnighyata,	yugem	takuluku	Jesus,	aga	segesqughtengnginaamaghmi	manungakun	pikaq.
B01_17_Matthew_V15	Pikaa,	“Ataneq,	ighneqa	nangllegyagutaghtigu!	Sayugpagtalguuq,	elngaatall	ikfiqnguuq.	Awen	kenghegnun	uullghaghtaquq	nalighmeng	meghquutaquq.
B01_17_Matthew_V16	Maligsaagtegpenun	tagisaghaqa,	iwernga	naallghutepagningitkaat.”
B01_17_Matthew_V17	Jesus-em	pikii,	“Elpesi	yugni,	ugpeqillghitusillu,	seghleghwaaghuusillu!	Naten	tagkaan	elpesininnaqsinga	ugpeqesqellunga?	Mekelghiiq	whavek	tagiteggu!”
B01_17_Matthew_V18	Jesus-em	aghyuuqaa	tughneghaq,	taagken	aanegkaq	mekelghiighmeng	enkaam	tawaninginaq	naallghutkaq	mekelghiiq.
B01_17_Matthew_V19	Taagken	Jesus	ellnginaaghsan	maligsaagtengita	takuluku	aaptekaat,	“Sangan	whangkuta	aanesneghmeng	aghtughesteggu	tughneghaq?”
B01_17_Matthew_V20	Jesus-em	kiimsiqii,	“Qayughllak	ugpeqilleghqestaaghhaalghiisi.	Ipa	ungipaatamsi,	ugpeqillelguyaqufsi	mustard-em	piitutesqughhan	angtalngatun,	una	naayghaq	pikufsigu,	‘Ingavek	nuugten!’	nuuggnayaghtuq.	Enkaam	sangwaa	alngunak	aghtughnayanghitaghsi!”
B01_17_Matthew_V21	Iwernga	tawatelnguq	tughneghaq	yughaghhiinaghqunllu,	fast-elleghqunllu	aanesaghqaqaghsi.
B01_17_Matthew_V22	Maligsaaghtet	qerngughusata	Galilee-mi	Jesus-em	pikii,	“Ighnegha	Yugem	tuguluku	tuunelleqaat	yugnun,
B01_17_Matthew_V23	enkaam	tuqulleqaat.	Iwernga	pingayiitangani	aghneghem	unguvaghtesaghqaaguq.”	Taagken	maligsaaghtet	qivghughllakat.
B01_17_Matthew_V24	Taagken	Jesus-enkut	maligsaaghtekullghiit	Capernaum-emun	tagiyata,	Temple-em	tax-meng	qerngughtistengita	takuluku	Peter	aaptekaat,	“Apeghtughistezi	Temple-em	tax-nganeng	llivikiiqaa?”
B01_17_Matthew_V25	Peter-em	kiimsiqii,	“Aa-a,	piiquq.”	Peter	iteghyan	mangteghamun	Jesus-em	aleghqughyuwhaaqaa,	“Simon,	nateta	elpek	sumeghpeni?	Kinkungwaaqat	nunat	umiilgita	llivikistaqegkangit	allaaghhiinaghmeng	tax-emeng?	Nunalgutmeggneng	piiqaat	nalighmeng	nakumiineng?”
B01_17_Matthew_V26	Peter-em	kiimsiqaa,	“Nakumiineng.”	Jesus-em	pikaa,	“Enkaam	umiilget	yugit	llivikinaanghitut.
B01_17_Matthew_V27	Iwernga	seghleghyugsunghitapung	tax-meng	qerngughtistet.	Enkaam	nulughyaa	naayvamun	iqallugtaqsuggaaghpek	qaanghani	naalkelleqan	mani.	Tuguluku	llivikusaghtughnakefkung.”
B01_18_Matthew_V1	Taam	kingunginaaneng	maligsaaghtet	Jesus-mun	tagiluteng	aaptekaat,	“Ataneghpagullghani	Qilagem	kina	angelleghpigaawa?”
B01_18_Matthew_V2	Jesus-em	tagsighluku	taghnughhaq	nekevestekaa	qukiitgun.
B01_18_Matthew_V3	Pikii,	“Ipa	ungipaatamsi,	iteghnaanghitngwaaghtusi	Ataneghpagullghanun	Qilagem	wetqukun	taghnughhaghestun	lliiqufsi.
B01_18_Matthew_V4	Kina	alngunak	ukaliighlleghhii	uutun	taghnughhaghtun,	angelleghpigaaguq	Ataneghpagullghani	Qilagem.
B01_18_Matthew_V5	Kitum	alngunak	atemkun	tuguklineghminigu	whatelnguq	taghnughhaq,	whanga	tuguklighaqaanga.
B01_18_Matthew_V6	Iwernga	kitum	alngunak	seghleghqestekagu	naliit	mekestaaghhaat	ugpeqingalghiit	whangamneng,	itagnaghnayaghtuq	yuget	qaamqaghfikluku	uyaqwaghkun	uyghagllagmeng	kalefsaqumegteggu	uusqallghanun	kelliim.
B01_18_Matthew_V7	“Seghleghwaaghunaqnguut	yuget	qayughllak	nunami	whani	nanghiiqulleghtupigtut	seghleghqelleghmun.	Nanghiiqullghet	seghleghqistimun	piyaghqaagut,	iwernga	seghleghwaaghunaqnguuq	kina	seghleghqestilghii	yugneng!
B01_18_Matthew_V8	“Iiggegpek	nalighmeng	itegaghpek	seghleghqestekangaten,	kepluki	eggnaketen!	Itagnaghataghaghnayaghtuten	kenlengilngughmun	unguvalleghmun	iitquvek,	iiggiteghngaaghpek	nalighmeng	itegiiteghngaaghpek	miluutelleghqaghpeneng	kenlengilnguugnun	kenghegnun,	inglugtun	iiggelighluten	nalighmeng	itegalighluten.
B01_18_Matthew_V9	Iyegpeklu	seghleghqestekangaten	ipugluku	eggnaken!	Itagnaghataghaghnayaghtuten	kenlengilngughmun	unguvalleghmun	iitquvek	inglupigaq	iiskelluku,	miluutelleghqaghpeneng	kenghanun	hell-em	inglugtun	iyelguluten.
B01_18_Matthew_V10	“Wataghllak,	ukaliqegpenaki	nalighhiiniit	ukut	mekestaghhaat.	Ungipaatamsi,	qilagmi	yaqulgita	quunpeng	Atama	qilagmelnguum	gginaa	esghaghaqaat.
B01_18_Matthew_V11	Ighnegha	Yugem	tagikaaguq	yugulinaluki	iflakat.
B01_18_Matthew_V12	“Sumeghpesini	sanayaghta	yuuk	100	penniilek,	ataasiq	aghulaqsaqan?	Ivaghyaghtughnayaghtaguu	aghulaqegkaq	unilluki	99	penniini	qeminilluki?
B01_18_Matthew_V13	Ipa	piimsi,	naalkegkumigu	quyakeghllagyaghqaqaa	pakiggulluku	99-eneng	aghulaqumangilngughneng.
B01_18_Matthew_V14	Tawateghpigaq	Atagpesi	qilagmelnguum	piyukelqenghitaa	nalighhiiniit	maakut	mekestaghhaat	iflasqelluki.
B01_18_Matthew_V15	“Ugpeqaalgutegpek	seghletun	pikangaten,	ellnginaaghulluku	ungipaannaken	anaggutellghaneng.	Nagaskumiten	taawa	ilaliighunneqigllequtek.
B01_18_Matthew_V16	Iwernga	nagasunghilkangaten,	takunqiggnaken	kelqelluku	ataasiq	nalighmeng	maalghuk	ugpeqaalgutek	liisimakestengulukek	sameng	pilleghpetegneng.	Tawaten	pilghaaten	qayughllak	Akuzitet	Igaqegkat	apeghtuusaqaat	maalghuk	nalighmeng	pingayut	liisimakistet	ipapighqesaghqaqaat	anaggutelleq.
B01_18_Matthew_V17	Iwernga	nagasunghilkaki	apeghnakesi	yughaghvigem	yugitnun.	Nagasunghilkaki	talwa	yughaghvigem	yugi,	kiyaghunnakesi	Gentile-ngulghiistun,	tax-mengllu	qerngughtistengulghiistun.
B01_18_Matthew_V18	“Ipa	ungipaatamsi,	sangwaa	alngunak	asightekufsigu	nunami	whani,	asighsaghqaaguq	qilagmillu.	Sangwaa	alngunak	itemuskufsigu	nunami	whani,	itemusaghqaaguq	qilagmillu.
B01_18_Matthew_V19	“Ilanganengllu	ungipaannaqamsi,	nunami	whani	maalghugulutek	itagnaqutngukuftek	aapnalutek	sameng	alngunak,	Atama	qilagmelnguum	apeghiighlleqaa	elpetegnun.
B01_18_Matthew_V20	Qayughllak	maalghuggaat	nalighmeng	pingayuggaat	qerngughuskata	whanga	atemkun,	akulngitnisaghqaagunga.”
B01_18_Matthew_V21	Taagken	Peter-em	takuluku	Jesus	aaptekaa,	“Ataneq,	ugpeqaalgutma	seghletun	pimanginaqanganga	naten	uglaghqakaan	seghevusaghqaqsikun?	Ketwell	maaghraghvinlaak?”
B01_18_Matthew_V22	Jesus-em	kiimsiqaa,	“Maaghraghvinleggiinaq	seghevusaghqaqenghitan,	iwernga	70	x	7.
B01_18_Matthew_V23	Tawaten	piimken	qayughllak	Kiyaghneghem	igleghutillgha	Ataneghpagullghani	Qilagem	whatetuq:	Umiilgem	qepghaghtemi	igiit	yuvghiighyaghtuqii	esghaghnaluki	asengetulangit.
B01_18_Matthew_V24	Iiwenllu	igiit	yuvghiighaqii,	umiilegmun	itghutkaat	qepghaghta	asengelek	10,000	manimeng.
B01_18_Matthew_V25	Tawaten	angkaan	maningilnguq	llivikuusaghqameng	asengeminun.	Enkaam	umiilgem	akikesqegkii	ellnga,	nulighha,	avaqutii,	saghyangillu	llivikuusaaluki	asengenganun.
B01_18_Matthew_V26	Iwernga	qepghaghta	sikmuulluni	umiilegmi	manungakun	maniguutepiglluni	pikaa,	‘Utaqiigaghten!	Lliviknaaghaqa	qamagtengngwaaghluku!’
B01_18_Matthew_V27	Umiilgem	nangllegyagulluku	puygusqegkaa	asengenga	enkaam	aanestekaa.
B01_18_Matthew_V28	“Taagken	taana	qepghaghta	aanluni	nallaqaa	qepghaghtelgutni	100	manimeng	asengekaq.	Akuqaghluku	uyaqwhakun	pikaa,	‘Llivikinga	asengegpeneng!’
B01_18_Matthew_V29	Qepghalgutangan	sikmuulluni	nangllegsipiglluni	pikaa,	‘Utaqiigaghten,	llivikelleqamken’.
B01_18_Matthew_V30	Iwernga	yugem	nagasimangilkanga,	yeghlegi	anusimingllaghtestekaa	kenlanga	asengenga	llivikellghanun.
B01_18_Matthew_V31	Ilangita	qepghaghtet	esghapagluku	tawaten	pillgha,	seghleghyaguteghllagluku	umiilegmeggnun	apeghyaghtuqaat.
B01_18_Matthew_V32	Enkaam	umiilgem	qepghaghta	taana	tagsiqlighluku	pikaa,	‘Uyuq	seghlepestaaq	qepghaghta!	Legan'ngam	seghevutamken	asengeghllagpeneng,	qayughllak	nangllegsilghiiten.
B01_18_Matthew_V33	Qepghalguten	nangllegyagusaqlegestun	katam	whanga	nangllegyagutellemtun	elpek!’
B01_18_Matthew_V34	Umiilgem	sakritepiglluni	taana	qepghaghta	aglaatestekaa	amyuutkistenun	anusimingllaghvigmelngughnun	kenlanga	qamagtengngwaaghluku	asengenga	llivikellghanun.
B01_18_Matthew_V35	“Esgha	tawateghpigaq	Atama	qilagmelnguum	qamagllusi	piyaghqiisi,	qamaken	ilugpesineng	seghevunneghilkufsiki	yulgutesi.”
B01_19_Matthew_V1	Jesus-em	tamaakut	apeghtuusaqneghmeng	taaqsamiki	aghulaqegkaq	Galilee-meng,	nunanganun	Judea-m,	inglunganilngughmun	Kiiwem	Jordan-em.
B01_19_Matthew_V2	Yulghuteghllaget	maliglleghaatkaat	enkaam	tawani	naallghuquqii	qinuyuget.
B01_19_Matthew_V3	Ilangita	Pharisees-et	takuluku	anagniilqavigighnaluku	aaptekaat,	“Liilightuusamnni	itagnaghtaa	yugem	pegtekumigu	nuliini	sangwaa	alngunak	apalluqluku?”
B01_19_Matthew_V4	Jesus-em	kiimsiqii,	“Atightiigastekii	Akuzitet	Igaqegkat	whaten	pillghit,	‘Piinlighyuwhaalleghmi	Kiyaghneq	yungllaghaqngami	ulimakaqegkek	yugenkuk	aghnaankuk’?”
B01_19_Matthew_V5	Enkaam	pikii,	“Taana	apalluqluku	yugem	atanillu	naanillu	unillukek,	nulighqullghiik	qerngughullequk,	enkaam	ataasiighllequk	yugusiik.
B01_19_Matthew_V6	Enkaangam	maalghugunanightuk,	ataasiightuk	yugusiik.	Tamaaken	apalluqluku	Kiyaghneghem	qerngughutestekakek	yeqay	yugem	pellghututesneghillikek.”
B01_19_Matthew_V7	Pharisees-et	aaptekaat,	“Sanganmi	Moses-em	Liilightuusalitinkut	yugmun	igalitesqelluku	nulighha	pegtugsighqameng,	aanesimaanllu?”
B01_19_Matthew_V8	Jesus-em	kiimsiqii,	“Moses-em	pegtesaghqaaghtestekaqii	nuliisi	qayughllak	pineghllugulghiisi.	Iwernga	piinlighyuggaalleghmeng	Kiyaghneghem	tawatetesaghqaanghinniluku	pikaqsaghaa.
B01_19_Matthew_V9	Enkaam	whanga	piimsi,	yugem	pegsaghqaqenghitaa	nuliini	wetkuqun	gelghaghniiqan.	Pegtekumigu	sameng	allaneng	apallulighluni,	nulightunqigtekumi	gelgaghniighullequq	nulighqenghhamikun.”
B01_19_Matthew_V10	Maligsaaghtengita	pikaat,	“Taananginaghhaakan	apalluq	yugem	pegtusighqaa	nuliighminun,	yuuk	nulightunghiteghngaaghmi	itagnaghnayaghtuq.”
B01_19_Matthew_V11	Iwernga	Jesus-em	pikii,	“Taana	apalluq	tamaghhaghmi	tuguklighnaanghitaat,	iwernga	Kiyaghneghem	ilangitnun	tuguklighyaghqaaghtestekaqaa.
B01_19_Matthew_V12	Ilangi	yuget	nulightiigatut	allgeqaatmeggneng	eunuch-ngnguluteng.	Ilangi	nulightiigatut	qayughllak	yuget	eunuch-engllaqaqiit.	Paninang	ilangi	eunuch-ngwaaqut	pinighataghatun	qepghaannaluku	Kiyaghneq	Ataneghpagullghani	Qilagem.	Kitum	alngunak	taana	tuguklighyaghqaqegkumigu,	tuguklighligu.”
B01_19_Matthew_V13	Taagken	taghnughhaat	tagitkiit	Jesus-mun	saafluki	yughaatkesqelluki.	Taawanginaq	maligsaaghtet	ineghtekiit	tagitistengit	taghnughhaat.
B01_19_Matthew_V14	Iwernga	Jesus-em	pikii,	“Yeqay	taghnughhaat	tagilit	whangamnun.	Ineghtegpenaki,	qayughllak	Ataneghpagullgha	Qilagem	taghnughhaghestun	ayuqelghiit	pikaat.”
B01_19_Matthew_V15	Enkaam	saaftaqluki	quyastekii,	taagken	aghulaqegkaq.
B01_19_Matthew_V16	Taagken	yugem	takuluku	Jesus	aaptekaa,	“Apeghtughista,	sangwaa	pinilghii	piyaghqaqsikun	allgeghutusighqaaluku	kenlengilngughmeng	unguvalleghmeng?”
B01_19_Matthew_V17	Jesus-em	pikaa,	“Sangan	aapsinga	sangwaa	piniitanga?	Ataasighhaaguq	pinilghii.	Kenlengilngughmeng	unguvallengyukuvek	qaatkiki	Kiyaghneghem	qelghusii.”
B01_19_Matthew_V18	Nukalpigam	aaptekaa,	“Nakut?”	Jesus-em	kiimsiqaa,	“Yugtaghpenang,	Gelgaghniighpenang,	Teglegpenang,	Iqlengiqutkigpenang,
B01_19_Matthew_V19	Quulvaghlukek	atanllu	naanllu,	Piniqluki	yulguteten	piniqelleghpetun	elpeneng.”
B01_19_Matthew_V20	Nukalpigam	pikaa,	“Qamaglluki	taakut	qaatkaqanka.	Sangwaallu	piyaghqaqsikun?”
B01_19_Matthew_V21	Jesus-em	kiimsiqaa,	“Naamigtengngwaaghyukuvgu	Kiyaghneghem	pisqellgha	elpenun,	aglaghluten	qamaglluku	saghyan	akikluku,	akinga	tamaana	aklumalghiinun	tunqughnaken.	Enkaam	qilagmi	aklungilgullequten,	taagken	tagiluten	maliggnakevnga.”
B01_19_Matthew_V22	Nukalpigam	nagalluku,	aghulaqegkaq	iilqepiglluni	qayughllak	aklungitepiglleghhii.
B01_19_Matthew_V23	Taagken	Jesus-em	maligsaaghteni	pikii,	“Ipa	piimsi,	piyaqnaghyaghqaaguq	aklungilngughmun	yugmun	itelleghqaa	Ataneghpagullghanun	Qilagem.
B01_19_Matthew_V24	Ungipaannaqlaataghamsi	ilanganeng,	piyaqniisaghqaaguq	camel-em	suflughutelleghqaa	sikuum	iiyngakun,	aklungilnguum	yugem	itelleghqaaneng	Ataneghpagullghanun	Kiyaghneghem.”
B01_19_Matthew_V25	Maligsaaghtet	nagasamegteggu	tawaten	pilleq	saghiighayugllagumaghmeng	pikat,	“Kinangam	yugulillengelleqa?”
B01_19_Matthew_V26	Iwernga	Jesus-em	tawaveghlluwaaq	esghaghluki	pikii,	“Yuget	piyaghqaqenghilkangit,	Kiyaghneghem	piyaghqaqii.”
B01_19_Matthew_V27	Taagken	Peter-em	pikaa,	“Esghaqaghqutqun,	sangwaa	qamaglluku	unilluku	maligtekaqamken.	Sangwaangam	allgeghlleqesteggu?”
B01_19_Matthew_V28	Jesus-em	pikii,	“Ipa	piimsi,	nutaghami	nunami	Ighnegha	Yugem	aqumellequq	umiilgusignekun	aqumutagmikun	nighughqelleghmini.	Taagken	elpesillu	maligutkani	whangamnun	aqumlusi	qula	maalghuk	siipneqluku	umiilgem	aqumutiitgun,	igleghutillequsi	qula	maalghuk	siipneqluku	ramkenganeng	Israel-em.
B01_19_Matthew_V29	Enkaam	whanga	apalluqlunga	kinkut	alngunak	uniskumegteki	mangteghateng,	angleguteteng,	nayateng,	atateng,	naateng,	avaqutateng,	nalighmeng	piitesighaghviteng,	nulallequt	100-alpagluku.	Kenlengilngughmengllu	unguvalleghmeng	allgeghullequt.
B01_19_Matthew_V30	Iwernga	aangelghiilghutet	ukaliighllequt	enkaam	ukavanlenguut	angellghughllequt.”
B01_20_Matthew_V1	Paninang	Jesus-em	pikii,	“Ataneghpagullgha	Qilagem	yugtun	ayuquq	grapes-meng	piitesighaghvilek.	Unaanguluku	aanluni	tugulaasaghtuqaq	qepghaghtekaghqameng	piitesighaghvigminun.
B01_20_Matthew_V2	Aghneghmun	tawavek	itagnaqegkii	akileghtughnaluki	ataasikaghtaan	denarius-meng,	taagken	qepghaghyaghtestekii.
B01_20_Matthew_V3	Nine-eklaagmi	aaneqiglluni	esghaqii	yuget	nekevghataaghullghiit	sagpenateng	akilpegaghvigmi.
B01_20_Matthew_V4	Enkaam	pikii,	‘Elpesillu	piitesighaghvimnun	qepghaghyaghtek,	akileghtughnaaghamsi	qepghalleghpesistun’.
B01_20_Matthew_V5	Enkaangam	qepghaghyaatkat.	Taagken	aghneghem	qukaanillu,	three-klaagmillu	tawaten	pilaataqaq.
B01_20_Matthew_V6	Iiwenllu	five-eklaagnaqaqaa,	akilpegaghvigmun	pikaq,	taawanguq	paninang	yugem	ilangi	nekevghataaghaqeftut.	Aaptekii,	‘Sangafsi	whaantaqetsi	aghnelqusiq	sagpenasi?’
B01_20_Matthew_V7	Kiimsiqaat,	‘Qayughllak	kitum	alngunak	tugunghilkanginkut	qepghaghtenguluta.’	Enkaam	pikii,	‘Naqam	elpesillu	qepghaghyaghtek	piitesighaghvimnun’.
B01_20_Matthew_V8	“Ighivgaghyagu	piitesighaghvilgem	pikaa	qepghaghtet	naasquutistengat,	‘Qepghaghtet	tuqlughteghluki	akileghtughteghqi	kingulighneng	sivulighnun.’
B01_20_Matthew_V9	Five-eklaagmi	qepghaghyaatkat	tagilaghaasameng	akileghtuusangegkat	denarius-kaghtaan.
B01_20_Matthew_V10	Enkaam	sivuliit	qepghaghtet	akileghtuusangataghaghnaqniluteng	pikaayalghiit,	iwernga	tagilaghaasalghiimeng	ellngitlu	akileghtuusangegkat	denarius-kaghtaan.
B01_20_Matthew_V11	Akileghtuusangyameng	qivraaghutkaat	piitesighaghvigem	yuga.
B01_20_Matthew_V12	Pikaat,	‘Kinguliiluki	tugukaghten	qepghaghtut	ataasighhaghmun	aflumun.	Whangkuta	ughleghiightukut	puqlaghllagmi	aghnelqusiq,	iwernga	akileghtughaten	whangkutestun	angkaan.’
B01_20_Matthew_V13	Iwernga	yugem	pikaa	ataasiq,	‘Nagataghten,	ilakumtaamni,	puughhneghitamken.	Itagnaqegkaqan	qepghaghnaluten	ataasimun	denarius-mun.
B01_20_Matthew_V14	Enkaam	tuguluku	akileghtuusan	aglaa.	Akileghtughyuganka	kinguliit	yuget	tugukanka	akileghtuusaghpetun	angkaan.
B01_20_Matthew_V15	Piyukellemtun	manika	atughyaghqaqaqa.	Aqinaziin	ighlegitutemneng?’”
B01_20_Matthew_V16	Taagken	Jesus-em	pikii,	“Enkaam	tamaakut	kinguliit	sivuliighsaghqaagut,	sivuliit	kinguliighsaghqaagut.”
B01_20_Matthew_V17	Jesus-em	Jerusalem-emun	mayuutkelluku	yulghutneng	aafutkii	qula	maalghuk	siipneqluku	maligsaaghteni	aleghqughnaaluki.
B01_20_Matthew_V18	Pikii,	“Nagatek,	Jerusalem-emun	mayughnaqukut.	Tawani	Ighnegha	Yugem	tuunelleqaat	chief	priest-enunllu,	apeghtughikayugnunllu	Liilightuusaneng	enkaam	nanqiglluku	tuqusaghqaanilleqaat.
B01_20_Matthew_V19	Taagken	Gentile-enun	tuunelleqaat.	Tawani	legasiighwaatkelleqaat,	kagsagmiglleqaat,	qaquuraghlleqaatlu.	Iwernga	pingayiitangani	aghneghem	unguvaghtesaghqaaguq.”
B01_20_Matthew_V20	Taagken	Zebedee-m	ighneghegkenka	naangak	tagikaq	Jesus-mun	ighneghegni	kelqellukek.	Manungakun	segesqughtekaq	aapfiknaluku.
B01_20_Matthew_V21	Jesus-em	aaptekaa,	“Sameng	piighsin?”	Aghnam	kiimsiqaa,	“Akeqinga	Ataneghpagulleghpeni	ighneghegka	aqumesnakegken	aallgha	aghenqigneghpegun,	ilanga	saghumigneghpegun.”
B01_20_Matthew_V22	Iwernga	Jesus-em	pikii,	“Liigikenghitaghsi	sangutanga	tungsiqaghsi.	Meghviknayaghestegneguu	qayuusiq	meghyaghqaqa?”	Kiimsiqaak,	“Piyaqleguukung.”
B01_20_Matthew_V23	Jesus-em	pikakek,	“Qaywa	qayuusimneng	meghellequtek,	iwernga	whangangunghituq	nakmiighyaghqaq	kinkuk	aqumyaghqaatkek	aghenqignemkunllu	saghumignemkunllu.	Atama	yataaghqegkaqaak	taakuk	aqumvigkak	nakmikegkaminun.”
B01_20_Matthew_V24	Taakut	ilangita	qula	maligsaaghtet	nagaqughyamegtekek	samatkek	anglegutkullghiik	ugumiyagutkagket.
B01_20_Matthew_V25	Taagken	Jesus-em	tuqlughluki	maligsaaghteni,	pikii,	“Liisimakasi	Gentile-et	igleghutistengita	atanghutaqiit	yuteng,	aangwaaghughtekatlu	yugita	yukeghqutkaqiit.
B01_20_Matthew_V26	Iwernga	elpesi	tawatesaghqaanghitusi.	Nalighsi	igleghutistenguyukumi	qepghaghtengughlli	elpesinun.
B01_20_Matthew_V27	Nalighsi	aangelleghpigaayukumi	qepghaghtelaaghughsaghqaaguq	elpesinun,
B01_20_Matthew_V28	katam	tawaten	Ighneghan	Yugem	pillghatun.	Tagimangituq	qepghaatesqelluni	iwernga	tagikaaguq	qepghaatinaluni,	tuunalukullu	unguvalleni	naveghqellisiqnaluku	uglapiglleghhiinun	yugnun.”
B01_20_Matthew_V29	Jesus-enkut	maligsaaghtekullghiit	Jericho-meng	aghulaqumaluki	yulghuteghllagem	maligtekaat	Jesus.
B01_20_Matthew_V30	Taawanguq	tumet	saningitni	ayaakak	yugek	aqumlutek.	Nagaqughyamegnegu	Jesus	naghughhniluku	akilghuukak,	“Ataneq,	Ighneghani	David-em,	nangllegyagutaghtikung!”
B01_20_Matthew_V31	Yulghutem	ineghtekakek,	nepiighesqellukek.	Iwernga	qevuutaghalluku	wata	akilghuukak,	“Ataneq,	Ighneghani	David-em,	nangllegyagutaghtikung!”
B01_20_Matthew_V32	Enkaam	Jesus-em	aghuliighluni	tuqlughlukek	aaptekakek,	“Sasqellutek	piiqestek	whangamnun?”
B01_20_Matthew_V33	Kiimsiqaak,	“Ataneq,	iyepung	esghaghtestaghtiki!”
B01_20_Matthew_V34	Jesus-em	nangllegyagullukek	iiyngik	saaftekii.	Tawaninginaq	esghaasagutkak	enkaam	maligtekaak.
B01_21_Matthew_V1	Jesus-enkut	maligsaaghtekullghiit	tughaaghyalghiimeng	Jerusalem-emun,	kaatkaat	Bethphage-mun	Mount	Olives-melngughmun.	Tawani	kayagtekakek	maalghuk	maligsaaghtegni	igleghtekestiisqellukek.
B01_21_Matthew_V2	Whaten	pikakek,	“Ingavek	nenun	aglaghlutek	tawaninginaq	esghaghlleqaghtek	petugngalghii	donkey	nughalek.	Itemllukek	taginnakegtek	whangamnun.
B01_21_Matthew_V3	Kitum	alngunak	sameng	pikangistek,	whaten	pinaketek,	‘Atanghem	aklukaak.’	Tawaninginaq	tagitesleqaak	whangamnun.”
B01_21_Matthew_V4	Whaten	pikaaftuq	apeghiighnaluku	uuknaliqistem	pillgha,
B01_21_Matthew_V5	“Ungipaasaghtughqi,	Zion-eghmiit,	‘Esghaqaghtegguqun,	umiilegpesi	takwaaqiisi.	Qusevegngaaq	donkey-kun	igleghtaquq,	donkey-m	nughaakun.’”
B01_21_Matthew_V6	Enkaam	maligsaaghtek	igleghtekestaghlutek	sivungitni,	Jesus-em	pisqellghatun	pikak.
B01_21_Matthew_V7	Donkey	nughaghtuumaan	tagitkaak	Jesus-mun.	Qaasliit	aatkateng	mataghlluki	teghikusak	qaayngitgun	llikiit.	Taagken	Jesus	aqumegkaq.
B01_21_Matthew_V8	Yulghuteghllagem	tumetgun	aatkateng	saagtekiit,	enkaam	ilangi	uqfigem	avayaaneng	ikutaqluteng	tumet	llilaghtughvikegkiit.
B01_21_Matthew_V9	Yulghuteghlaget	Jesus-em	sivunganilnguutlu	kingunganilnguutlu	akilghuutkat,	“Usuqnaghhalek	Ighnegha	David-em!	Kiyaghneghem	quyasligu	tagilghii	aatghakun	Atanghem!	Usuqilleq	qilagmelngughmun!”
B01_21_Matthew_V10	Jesus	iteghyan	Jerusalem-emun,	qamaglluteng	Jerusalem-eghmiit	kagaygunneqegsaatkat	whaten	pimaghmeng,	“Kinangaawa	una	yuuk?”
B01_21_Matthew_V11	Jesus-em	maligtestengita	yulghuteghllaget	kiimsiqiit,	“Jesus-nguuq,	uuknaliqista,	Nazareth-meng	Galilee-melngughmeng	pinguuq.”
B01_21_Matthew_V12	Jesus	Temple-mun	iteghluni	aanesquqii	qamaglluki	tukfightulghiitlu,	akikulghiitlu.	Taagken	manimeng	naveghqughtetlu	tipelngit	ulleghquqii,	aqumutiitlu	qawaagmeng	akilpegaghtet.
B01_21_Matthew_V13	Enkaam	pikii,	“Igaqngaaq	Akuzitni	Igaqegkani,	‘Mangteghama	atilqesaghqaqaa,	Yughaghvik.’	Iwernga	elpesi	iighaghvigughtaghsi	teglegniightenun!”
B01_21_Matthew_V14	Taagken	ayaakatlu,	ighullugmelnguutlu	takukaat	Jesus	Temple-mun,	enkaam	naallghuquqii.
B01_21_Matthew_V15	Chief	priest-etlu	apeghtughikayugetlu	Liilightuusaneng	esghapagluki	allaaghlluwhaghtillghi	Jesus-em,	nagallukillu	taghnughhaat	Temple-mi	akilghuulghiit	whaten,	“Usuqilleq	Ighneghanun	David-em!”	elngaatall	ugumiyukat.
B01_21_Matthew_V16	Enkaam	Jesus	aaptekaat,	“Naganneghisikii	taghnughhaat	sameng	pitangi?”	Jesus-em	kiimsiqii,	“Aa-a,	nagatanka.	Atightiigastegguu	Akuzitet	Igaqegkat	pillghit,	‘Qaanghitgun	taghnughhaatlu	allgenghhaghhaatlu	yataaghqegkaqan	usuqilleq	elpenun	katam?’”
B01_21_Matthew_V17	Taagken	Jesus-em	unilluki,	Jerusalem-emeng	Bethany-tkaq	qavaghnaluni	tamaani.
B01_21_Matthew_V18	Jesus	unaanguluku	uteghniitkelluku	Jerusalem-emun	iyataqaq.
B01_21_Matthew_V19	Tumet	saaghwitni	esghaqaa	figs-em	uqfiga.	Takuluku	piyaqminigu	ququngaraaghinaaftuq	figs-ngunani.	Enkaam	uqfik	tawavek	pikaa,	“Allamengllu	piitestinaanghituten.”	Tawaninginaq	uqfik	paliqaq.
B01_21_Matthew_V20	Maligsaaghtet	tawaten	pilghii	esghapagluku,	saghiighayugutkelluku	aaptekaat,	“Naten	uqfik	sukatepiglluni	palighta?”
B01_21_Matthew_V21	Jesus-em	kiimsiqii,	“Ipa	piimsi,	malghuklillngunaan	ugpeqillelgukufsi,	whangamtun	pillequsi,	esghapalleghpesistun	figs-em	uqfiga.	Tawatenginaq	pinaanghitusi	talwa	una	naayghaq	kayagtekufsigu,	‘Iikluten	elpeneng	meghmun	miluuten’,	legan	pillequq.
B01_21_Matthew_V22	Sameng	alngunak	aaptekufsi	yughakun	ugpeqillelgukufsi	allgeghusaghqaagusi.”
B01_21_Matthew_V23	Jesus	kaalluni	Jerusalem-emun	Temple-mun	iitqaq.	Apeghtughimaluku,	chief	priest-etlu,	siivanlleghetlu	takuluku	aaptekaat,	“Ungipaatikut	kitum	qeleghtaten	tawaten	pisqelluten,	nalighmeng	kitum	qelellghakun	tawaten	pinguzin?”
B01_21_Matthew_V24	Jesus-em	kiimsiqii,	“Whangallu	aapnaqamsi.	Kiimsiqufsinga	whangallu	ungipaalleqamsi	kitumun	qelghumatka.
B01_21_Matthew_V25	Kitum	qeleghtagu	John	paaptaayeghisqelluku?	Kiyaghneghtaawaa	nalighmeng	yugmeng	pingwaa?”	Taagken	ellmeggneng	akuzimghhutkat,	“Sameng	pinaqesteggu?	Kiimsiqumteggu	Kiyaghneghmeng	pinguniluku,	whaten	pilleqiinkut,	‘Sangan'ngam	ugpeqenghisteggu	John?’
B01_21_Matthew_V26	Iwernga,	‘Yugmeng	pingunikumteggu’,	qemall	yulghutet	salleqiinkut,	qayughllak	qamaglluteng	ugpeqegkaat	John	uuknaliqistenguniluku.”
B01_21_Matthew_V27	Enkaam	kiimsiqaat	Jesus,	“Nallukaghput.”	Jesus-em	pikii,	“Whangallu	ungipaannaanghitamsi	kitumun	qelellengegkaatka	tawaten	pillemnun.”
B01_21_Matthew_V28	Taagken	Jesus-em	aaptekii,	“Naten	una	sumeghtaghaatkelleqesteggu?	Yugnguq	taawa	maalghugegneng	ighnelek.	Sivulighmun	piluni	pikaa,	‘Ighnemni,	aghneghmi	whani	grapes-meng	piitesighaghvimnun	qepghaghyaghhaaten!’
B01_21_Matthew_V29	Ighneghan	pikaa,	‘Wiin	piyunghitunga.’	Iwernga	aghneghmi	taakwani	avuteghqelluni	qepghaghyaqaq.
B01_21_Matthew_V30	Taagken	tuunglighhaanun	ighneghmi	piluni,	tawateghpigaq	pikaa.	Ighneghan	pikaa,	‘Aa-a,	pillequnga’,	iwernga	pimangilnguq.”
B01_21_Matthew_V31	Jesus-em	aaptekii,	“Naliim	ighneghan	qaatkegkaqagu	atani?”	Kiimsiqaat,	“Sivuliim.”	Enkaam	Jesus-em	pikii,	“Ungipaatamsi	tax-meng	qerngughtestetlu,	aghnatlu	akikikayuget	yugusimeggneng	sivugpesini	iteghaatnguut	Ataneghpagullghanun	Kiyaghneghem.
B01_21_Matthew_V32	John-em	Paaptaayestem	ungipaasaghtuqaqiisi	naten	kiyaghtelleghqameng	Kiyaghneghem	piyukellghatun,	iwernga	ugpequmangitaghsi.	Naqam	tax-meng	qerngughtistetlu,	aghnatlu	akikikayuget	yugusimeggneng	ugpeqegkaqaat.	Talwa	kingunganeng	esghapakaqeghngaaghpesiki	ugpeqegkangat	John,	paninang	elpesi	avuteghqellusillu	seghleghqennanillghitusi,	ugpequmangitaghsillu.”
B01_21_Matthew_V33	Jesus-em	pikii,	“Ilanga	ungipaghaan	nagateggu.	Taawanguq	yuuk	piitesighaqaq	grapes-meng	nunamikun.	Minglluluku,	laagutkakek	grapes-mun	qageghquusik,	nekeftekaallu	uusqalghii	kelengakivigkaq.	Taagken	navghitkaa	grapes-meng	piitesighaghvini	piitesighaghtenun	aflengakesqelluku.	Taagken	ellnga	ilanganun	nunam	aglaqaq.
B01_21_Matthew_V34	Saghnayaghqaaghsata	grapes-et,	piitesighaghvilgem	qepghaghteni	kayagtekii	nengini	aqfasqelluki.
B01_21_Matthew_V35	Iwernga	piitesighaghtet	akuqaghluki	qepghaghtet,	ataasiq	anaguleghtaakaat,	ilanga	tuqutkaat,	pingayaat	milughpagaataghhiinaq	tuqutkaat.
B01_21_Matthew_V36	Qepghaghtemi	ilangi	kayagllaataqii,	sivulighneng	uglaghataghaghluki,	ellngitlu	tawatengwaaq	pilaataqiit.
B01_21_Matthew_V37	Qenwat	ighneni	kayagtekaa	ellngitnun,	whaten	pimaghmi,	‘Ipapestaaq	siivakelleqaat	ighneqa.’
B01_21_Matthew_V38	Iwernga	piitesighaghtet	esghaghluku	piitesighaghvilgem	ighnegha	whaten	pikat,	‘Uum	ighneghan	piliilleqaa	una	nuna	atani	tuqukan.	Tuquskumteggu	whangkuta	piliilleqaghput	una	grapes-meng	piitesighaghvik.’
B01_21_Matthew_V39	Enkaangam	akuqaghluku,	piitesighaghvigmeng	miluulluku	tuqutkaat.”
B01_21_Matthew_V40	Jesus-em	aaptekii,	“Piitesighaghvilgem	tagikumi	salleqaki	piitesighaghtet?”
B01_21_Matthew_V41	Chief	priest-etlu	siivanlleghetlu	kiimsiqaat,	“Seghlepestaatun	tuqulleqii	taakut	seghleghet	yuget.	Taagken	navghilleqaa	piitesighaghvini	allanun	piitesighaghtenun.	Saghnalleghqaq	kaaskan	nengiilleqaat.”
B01_21_Matthew_V42	Jesus-em	pikii,	“Atightiigastekii	Akuzitet	Igaqegkat	whaten	pillghit?	‘Uyghak	taana	mangteghangllaghtet	ighsakegkaat	megnunalleghpigaaghtekaaguq	uyghak.	Taana	Atanghem	pilqaa,	urang	pinilleghpigaaguq	whangkunnun!’
B01_21_Matthew_V43	“Enkaangam	ungipaatamsi,	Ataneghpagullgha	Kiyaghneghem	elpesineng	awisaghqaaguq,	enkaam	tuunyaghqaaguq	yugnun	piitestiyaghqanun	fruit-nganeng	Ataneghpagullghem.”
B01_21_Matthew_V44	“Kina	alngunak	taaggun	uyghagkun	iqukumi,	pelimyaghqaaguq.	Kina	alngunak	taam	uyghagem	ifkaghvikegkumigu	siftaaghqelleqaa.”
B01_21_Matthew_V45	Chief	priest-etlu	Pharisees-etlu	nagalluki	Jesus-em	ungipaghaatangi	liigikegkat	Jesus-emnguq	ellngit	akuzitkaqeftii.
B01_21_Matthew_V46	Enkaam	tuguyukaqsaqangat,	iwernga	alingegkat	yulghuteghllagneng	qayughllak	ugpeqegkangat	Jesus	uuknaliqistenguniluku.
B01_22_Matthew_V1	Taagken	Jesus-em	apeghtughlaataqii	taakut	yuget	ungipaghaatetgun.	Pikaq,
B01_22_Matthew_V2	“Ataneghpagullgha	Qilagem	whatetuq,	umiilgem	ighneni	nengughhnaqelghii	yataaghqutkaa	neqenghaghqunnaluku.
B01_22_Matthew_V3	Qepghaghteni	kayagtekii	ungipaasaghtiisqelluki	tagsiqliqat	nengughutem	neqenghaghqellghanun	tagilaghaatesqelluki,	iwernga	tagiyunghitkat.
B01_22_Matthew_V4	Taagken	umiilgem	pikii	ilangi	qepghaghteni,	‘Ungipaasaghtughteki	tagsiqliqanka	neqenghaghqellemnun,	neghyaghqan'nguq	apeghiightut.	Tuqutiightesimaanka	yugtaaneghneng	teghikusaneng,	quwintalghiinengllu	nughaghneng.	Enkaam	sangwaa	qamaglluni	apeghiightuq.	Tagilin'nguq	nengughutem	neqenghaghqellghanun!’
B01_22_Matthew_V5	Iwernga	aqelqaghqat	tagsiqliqiit	waakumangilnguut.	Yeghlegi	navek	sayaghtuutkat,	ataasiq	piitesighaghvigminun	pikaq,	ilanga	estugaghminun,
B01_22_Matthew_V6	umiilgem	qepghaghtengi	ilangita	akuqaghluki	sakusiiqluki	tuququqiit.
B01_22_Matthew_V7	Umiilek	sakriteghllakaq	enkaam	pilluwaghteni	kayagtekii.	Tuququqiit	yugtaqat,	kumaghtekaatlu	nengat.
B01_22_Matthew_V8	Taagken	qepghaghteni	pikii,	‘Nengughhnaqem	neqenghaghqusighqii	apeghiightut.	Aqelqangllaqaqsaqenka	seghletun	pikaatmeggneng	tagipagningitut.
B01_22_Matthew_V9	Enkaangam	aanlusi	tumenun	nallaqasi	qamaglluki	yuget	neqenghaghqesaghtiisqiteki.’
B01_22_Matthew_V10	Qepghaghtet	aanluteng	tumeni	qamaglluki	nallaqateng	seghleghuyaghngaata,	pinighyaghngaata	neghyaghtiisqegkiit,	enkaam	nengughutfik	esleqaghaghtekaq.
B01_22_Matthew_V11	“Umiilgem	esghaghyaghtughyaqminiki	aqelqat,	esghaqaa	yuuk	aasimangilnguq	nengughhnaqelghiim	aatkaaneng.
B01_22_Matthew_V12	Enkaam	aaptekaa,	‘Ilakumtaamni,	naten	iteghsin	nengughhnaqelghiim	aatkaaneng	aategpenang?’	Yugem	kiimsighpagningitkaa.
B01_22_Matthew_V13	Taagken	umiilgem	qepghaghtet	pikii,	‘Iiggillu,	itegiillu	asighlluki	qagavek	mamlegmun	miluuteggu,	tawani	yuget	qiyallequt	ggutetengllu	terqitaagtaghlleqiit.’”
B01_22_Matthew_V14	Jesus-em	taaqniqii	akuzilleni	whaten,	“Uglapestaaq	tagsiqliqaaghngaan,	iwernga	palaghhaagut	nakmikegkat.”
B01_22_Matthew_V15	Taagken	Pharisees-et	unilluku	Jesus	agghitkat	naten	anagniilqavigighnaluku	Jesus	akuzillghakun.
B01_22_Matthew_V16	Enkaam	kayagtekiit	ilangi	maligsaaghteteng,	ilangillu	Herodian-et	Jesus-mun.	Whaten	pikaat,	“Apeghtughista,	liisimakamken	akuziiquten	ipanguluku.	Apeghtuusanllu	naten	Kiyaghneghem	kiyaghtesqesullgha	ipanguuq.	Aangwaaghuyaghngaata,	ukavansaghngaata	paninang	apeghtughaqaten	tawateghpigaq.
B01_22_Matthew_V17	Enkaam	ungipaataghtikut	naten	sumeghtaghalleghpeneng.	Kiyaghneghem	Liilightuusaani	elqughutngaa	llivikilleghqaghput	tax-emeng	Caesar-mun?	Llivikiltaa-a	nalighmeng	pinghitelta?”
B01_22_Matthew_V18	Jesus-em	liisimakegkii	seghletun	piyugukangat,	enkaam	pikii,	“Piniiyugneghni	elpesi!	Sangama	anagniilqavigighnaqutkestengnga?
B01_22_Matthew_V19	Kelguvikitengnga	manimeng	tax-mun	llivikisighqameng.”	Enkaam	tagitkaat	manimeng.
B01_22_Matthew_V20	Taagken	aaptekii,	“Kitum	gginaqagu	una?	Kitum	aatqagu	una?”
B01_22_Matthew_V21	Kiimsiqaat,	“Caesar-em.”	Enkaangam	Jesus-em	pikii,	“Tuuniteki	Caesar-mun	tamaakut	Caesar-em	pingi,	tuuniteki	Kiyaghneghmun	tamaakut	Kiyaghneghem	pingi.”
B01_22_Matthew_V22	Nagasamegteggu	saghiighayukat	taagken	unilluku	aghulaqegkat.
B01_22_Matthew_V23	Tawani	aghneghmi	Sadducees-et	aapsaghtuqaat	Jesus.	Tamaakunguut	ugpeqingigalnguut	tuqukat	unguvaghtekayugutangi.
B01_22_Matthew_V24	Pikaat,	“Apeghtughista,	Moses-em	Liilightuusii	pikaagut,	‘Yuuk	nulightughluni	tuqukan	avaqutigpenani,	anglegutangan	tuguyaghqaqaa	ugingighaq	avaqutinnaluku	anglegutni	tuqukaq.’
B01_22_Matthew_V25	Maansaghtut	maaghraghvinlek	yuget	anglegutkullghiit.	Nuyekliq	nulightughluni	avaqutigpenani	tuqukaaguq.	Enkaam	nulighha	anglegutangan	tugukaa.
B01_22_Matthew_V26	Tuunglighhaallu	anglegutanga	tuquuq	avaqutigpenani.	Enkaam	pingayaan	anglegutangan	tugaa	taana	aghnaq.	Qamaglluteng	tugaaqluku	tuqulaghaatut	avaqutigpenateng.
B01_22_Matthew_V27	Kinguliiluni	aghnaq	tuqukaaguq.
B01_22_Matthew_V28	Ungipaataghtikut,	unguvaghtuutellghem	aghneghani	kitum	aghnaq	nulighqelleqagu,	qamagllutengqun	tugukaqegkangat?”
B01_22_Matthew_V29	Jesus-em	kiimsiqii,	“Anaggutngaasi	qayughllak	liigikigatasi	Akuzitet	Igaqegkat,	talwa	aghtughyaghqaanghillgha	Kiyaghneghem.
B01_22_Matthew_V30	Tuqukat	unguvaghtuuskumeng	nengughusaghqaanghitut,	yaqulgestun	qilagmelngughestun.
B01_22_Matthew_V31	Atightiigastegguu	Kiyaghneghem	apellgha	elpesinun	tuqukat	unguvaghtuutelleghqiitneng?	Whaten	pikaaguq,
B01_22_Matthew_V32	‘Kiyaghneqaanga	Abraham-em,	Kiyaghneqaanga	Isaac-em,	Kiyaghneqaangallu	Jacob-em.’	Kiyaghneq	Kiyaghneqaat	unguvalghiit,	nakaan	tuqukat.”
B01_22_Matthew_V33	Jesus-em	apeghtughillgha	yulghuteghllaget	nagalluku,	saghiighayaguteghllakaat.
B01_22_Matthew_V34	Pharisees-et	nagaqughyamegteki	Sadducees-et	Jesus-mun	nepiighqwaaniluki	qerngughutkat.
B01_22_Matthew_V35	Ataasim	Pharisees-em	apeghtughistengan	Liilightuusat	aapqughaaqaa	Jesus	anagniilqavigighnaluku.
B01_22_Matthew_V36	Whaten	aaptekaa,	“Apeghtughista,	natungaawa	angelleghpigaq	Liilightuusani?”
B01_22_Matthew_V37	Jesus-em	kiimsiqaa,	“‘Ataneq	Kiyaghneghen	piniqsaghqaqan	qamaglluku	ilugpegun,	qamaglluku	unguvasighpegun,	qamaglluku	umyugaghpegun.’
B01_22_Matthew_V38	Taana	angelleghpigaaguqlu,	megnunalleghpigaaguqlu	Liilightuusaq.
B01_22_Matthew_V39	Tuunglighhaa	angelleghpigaq	Liilightuusaq	sivulightun	ayuquq:	‘Piniqsaghqaqaten	yulguteten	piniqelleghpetun	elpeneng	katam.’
B01_22_Matthew_V40	Taakuk	Liilightuusak	tunemaaguk	tamaghhitnun	Liilightuusanunllu,	apeghtuusiitnunllu	uuknaliqistet.”
B01_22_Matthew_V41	Taagken	Jesus-em	aaptekii	Pharisees-et	qerngughutngamaluki,
B01_22_Matthew_V42	“Naten	sumeghtaghaatkaqesteggu	Christ-a?	Kitum	ighneqagu?”	Kiimsiqaat,	“Ighneqaa	David-em.”
B01_22_Matthew_V43	Jesus-em	aaptekii,	“Sangan'ngam	David-em	akuziiqngami	Agleghnalghiignekun	Taghneghagnekun	atightagu,	‘Ataneghmeng’?	Whaten	pikaalghii,
B01_22_Matthew_V44	‘Atanghem	pii	Atanqa,	Aqumi	aghenqignemkun,	kenlanga	anguyagten	itegaghpek	asinganun	lliightellemnun.’
B01_22_Matthew_V45	David-em	atiimakagu,	‘Ataneghmeng’	naten	ighneqagu?”
B01_22_Matthew_V46	Nalighhiiniita	Pharisees-et	kiimsighpagningitkaat	Jesus.	Taagken	kenlekluku	kitum	alngunak	tetugyagutkaat	aapneghmeng.
B01_23_Matthew_V1	Taagken	Jesus-em	pikii	yulghutetlu,	maligsaaghtenillu,
B01_23_Matthew_V2	“Apeghtughikayugetlu	Liilightuusaneng,	Pharisees-etlu	aqumgaat	Moses-em	aqumutaakun.
B01_23_Matthew_V3	Tamaaken	apalluqluku	qaatkaqiteki	qamaglluki	apeghtuusiit	elpesinun,	iwernga	ellngita	sallghit	maligtegpenaki.	Sasqaqiisi	naqam	ellngita	pingigatiit.
B01_23_Matthew_V4	Apeghtughillghit	Liilightuusaneng	piyaqnapigtut	yugnun	qaatkesaghqaaluteng.	Apeghtuusiit	uqigtuqastun	akmagestun	ayuqut	akmagtestaqegkangit	yugnun,	naqamllu	talwa	ataasighhaq	ighneghwaaghteng	atuqigataat	kayusiinnaluki	akmagitneng.
B01_23_Matthew_V5	“Qamaglluki	pinitun	pilleteng	piiqiit	esghaghsaqnaluki	yugnun.	Tallimegteggunllu	qagumegteggunllu	qillghutaqiit	pateghtaaghalluki	salngawaaghhaat	Akuzitneng	Igaqegkaneng	imalget,	qaaslimengllu	qughalkutiit	taakluki	ulimaaqiit.
B01_23_Matthew_V6	Neqenghaghqemmi,	aqumyuneghtuut	aangwaaghughtekat	aqumutiitgun,	synagogue-nillu	tawatelngughteggun	aqumyuneghtuut.
B01_23_Matthew_V7	Quulvaghtesugaqut	akilpegaghvigni,	atiisqesugaqutlu,	‘Apeghtughistemeng’.
B01_23_Matthew_V8	Iwernga	elpesi	atightestegpenasi,	‘Apeghtughistemeng’	qayughllak	ataasiiguq	Apeghtughistezi,	anglegutkullghiistun	ayuqusi.
B01_23_Matthew_V9	Kina	alngunak	atighpenaan,	‘Atameng’	nunami	whani,	qayughllak	ataasiiguq	Atazi	qilagmelnguq.
B01_23_Matthew_V10	Talwa	kitumun	alngunak	atightestegpenasi,	‘Igleghutistemeng’	qayughllak	ataasiiguq	igleghutistezi,	Christ-anguuq.
B01_23_Matthew_V11	Taana	angelleghpigaq	qepghaghtekaghqaqaghsi.
B01_23_Matthew_V12	Kina	alngunak	ellmineng	anglistekumi	qusevegtesaghqaaguq,	enkaam	kina	alngunak	ellmineng	qusevegtekumi	anglistellengyaghqaaguq.
B01_23_Matthew_V13	“Iwernga	seghleghwaaghunaqnguusi	elpesi	apeghtughikayugni	Liilightuusaneng,	Pharisees-enillu!	Piniiyugneghuusi!	Uumgutaqasi	iteghnaqelghiit	Ataneghpagullghanun	Qilagem.	Elpesi	katam	iitghigatusi,	aghuliightaqasillu	iteghyulghiit!
B01_23_Matthew_V14	“Seghleghwaaghunaqnguusi	elpesi	apeghtughikayugni	Liilightuusaneng,	Pharisees-enillu!	Piniiyugneghuusi!	Esghaghlaataquluki	ugingighat	mangteghiighaqasi.	Taagken	pinighnilusi	pisqellusi	taakluku	yughaghaqusi.	Tamaaken	apalluqluku	aghyuullengeghllagyaghqaagusi!
B01_23_Matthew_V15	“Seghleghwaaghunaqnguusi	elpesi	apeghtughikayugni	Liilightuusaneng,	Pharisees-enillu!	Piniiyugneghuusi!	Igleghaaqusi	kelliikunllu,	quutkunllu	ivaghnaluku	ataasiq	yuuk	ugpeghhnnaluku	elpesistun.	Taagken	apeghtuusasi	ugpeqegkaki	apeghtuusaghpesi	aglaghtesaghqaaghlleqaa	hell-mun,	enkaam	elpesi	aghyuulleghpesineng	malghughqengngaan	aghyuullengyaghqaaguq!
B01_23_Matthew_V16	“Seghleghwaaghunaqnguusi	elpesi,	ayaakani	igleghutisteni!	Apeghtughiiqusi	whaten,	‘Kina	whaten	pikumi,	“Akeqiinga	Temple-kun”	taana	pitngunghituq.	Iwernga	kina	whaten	pikumi,	“Akeqiinga	gold-ngakun	Temple-em”	piyaghqapestaaqaa	akequsani’.
B01_23_Matthew_V17	Elpesi	ayaakani	temngitwhasteni!	Nalikek	megnunaghataghaghtak,	gold-a,	nalighmeng	Temple-a	agleghnaghtestilghii	gold-meng?
B01_23_Matthew_V18	Apeghtughiiqusillu	whaten,	‘Kina	whaten	pikumi,	“Akeqiinga	aghqefigegnekun”,	taana	pitngunghituq.	Iwernga	kina	whaten	pikumi,	“Akeqiinga	tunusakun	aghqefigegnilngughqun,”	piyaghqapestaaqaa	akequsani.’
B01_23_Matthew_V19	Ayaangaghhaalek	elpesi!	Nalikek	megnunaghataghaghtak,	tunusaq	nalighmeng	aghqefigek	agleghnaghtestilghiik	tunusameng?
B01_23_Matthew_V20	Enkaangam	kina	akeqikumi	aghqefigegnekun,	akeqinguuq	taaggunllu	sakunllu	tamaghhaakun	aghqefigegnilngughqun.
B01_23_Matthew_V21	Kinallu	akeqikumi	Temple-kun,	akeqinguuq	taaggunllu	kiyaghlleghhiikunllu	tawani.
B01_23_Matthew_V22	Kinallu	akeqikumi	qilagkun,	akeqinguuq	Kiyaghneghem	aqumutagkenkunllu	aqumgalghiikunllu	tawani.
B01_23_Matthew_V23	“Seghleghwaaghunaqnguusi	elpesi	apeghtughikayugni	Liilightuusaneng,	Pharisees-enillu!	Piniiyugneghuusi!	Kiyaghneghmun	tuunaqasi	qulaghqellghi	neqmun	neqnighsaatet,	mint-et,	dill-et,	cummin-et.	Iwernga	avelghaghaqasi	apeghtuusat	megnunaghataghalghiit	Liilightuusanilnguut	katam:	taniillghitelleq,	nangllegtalleq,	ataasiighmetelleq.	Taakut	atughqaqsaghasi	avelghafqiita	ilangillu	Liilightuusat.
B01_23_Matthew_V24	Ayaakani	igleghutisteni!	Yugtun	ayuqusi	nguuyngaaghaq	meghyaghqamineng	iqilluku	taagken	camel-a	tuufleqaa!
B01_23_Matthew_V25	“Seghleghwaaghunaqnguusi	elpesi	apeghtughikayugni	Liilightuusaneng,	Pharisees-enillu!	Piniiyugneghuusi!	Qayuusisillu	sagnesillu	qaayngi	sangigtaqasi,	naqam	imighngaat	wayaghniiqaghpesinengllu,	pakigniilleghpesinengllu.
B01_23_Matthew_V26	Ayaangalghii	Pharisee!	Sivuklukek	sangigtikek	ilungik	qayuusimllu	sagneghemllu	enkaam	qaaskulluteklu	ukmangiillik!
B01_23_Matthew_V27	“Seghleghwaaghunaqnguusi	apeghtughikayugni	Liilightuusaneng,	Pharisees-enillu!	Piniiyugneghuusi!	Tuqukat	salngagistun	ayuqusi	piineqegkat	qatelghiimeng.	Esghaqaaluteng	qaayngi	pinighhalek,	iwernga	qama	imaqut	neghqughrugmengllu	aghulleghmengllu.
B01_23_Matthew_V28	Elpesillu	tawatetusi.	Qayegpesineng	pinighsugnighllaget,	iwernga	ilugpesini	piniiyugneghuusi,	apeghtuutkasi	Liilightuusat	atuqigatasi.”
B01_23_Matthew_V29	“Seghleghwaaghunaqnguusi	elpesi	apeghtughikayugni	Liilightuusaneng,	Pharisees-enillu!	Piniiyugneghuusi!	Mangteghasqwaangllaghaqasi	lliivghitgun	uuknaliqistet,	pinighnaghsaghaqasillu	lliivghit	tamaakut	kiyaghtekat	elqughulluteng	Kiyaghneghmun.
B01_23_Matthew_V30	Taagken	whatenllu	piiqusi,	‘Neghighluku	kiyaghtekaayaqumta	sivunemnni,	tuququlgusighnayanghitngwaaghaput	uuknaliqisteneng’.
B01_23_Matthew_V31	Tawaten	akuzilleghpesigun	liigikestusi,	kingunqennilusi	tuququghtengitnun	uuknaliqistet.
B01_23_Matthew_V32	Enkaam	saaqetsi	sivuneghpesi	piinliqaat	apeghiighteggu.
B01_23_Matthew_V33	Nemeghyani	elpesi,	avaqutiitni	nemeghyat!	Kiyaghneghem	nanqigtekangisi	aghyuughyaghqaanilusi,	naten	anagnaqesteggu	aghyuulleghqaghsi	hell-mi?
B01_23_Matthew_V34	Enkaam	ungipaatamsi	kayagfikamsi	uuknaliqistenengllu,	liisimalghiinengllu,	apeghtughistenengllu.	Ilangit	tuququghlleqasi,	ilangit	qaquuraghlleqasi,	enkaam	ilangit	synagogue-egpesini	kagsagmiglleqasi,	ilangit	town-eneng	ilangitnun	malighqughlleqasi.
B01_23_Matthew_V35	Tamaaken	apalluqluku	elpesi	Kiyaghneghem	aghyuughyaghqaqiisi	tuququllghitnun	qamaglluki	kiyaghtekat	elqughulluteng	Kiyaghneghmun	nunami	whani,	Abel-meng	Zechariah-mun,	ighnegha	Barachiah-m.	Tuqutkaghsi	akulegkeni	Temple-emllu	aghqefigemllu.
B01_23_Matthew_V36	Ipa	ungipaatamsi,	elpesi	unguvalghiini	maaten	Kiyaghneghem	aghyuughyaghqaqiisi	tamaakunun	seghletun	pilleghnun!
B01_23_Matthew_V37	“Kaay,	Jerusalem,	Jerusalem!	Tuququqaqaten	uuknaliqistet,	milughpagaataghlukillu	tuququqaten	kayagtekanka	elpenun.	Uglaapiglluku	qerngughsugaqsaghanka	yugten	whangamnun,	katam	qawaagem	qerngughtellghatun	amaaghaghhani	yaqugmi	asinganun,	iwernga	tawaten	pistesugumangitaghpenga.
B01_23_Matthew_V38	Enkaangam	mangteghan	paaghqiilleqaa.
B01_23_Matthew_V39	Ungipaatamsi,	whaken	kenlekluku	esghaghnaanghitaghpesinga	alla	kenlanga	whaten	pilleghpesinun,	‘Kiyaghneghem	quyasligu	tagilghii	aatghakun	Atanghem.’”
B01_24_Matthew_V1	Jesus	aanluni	Temple-meng	aghulaqumaluku	maligsaaghtengita	takuluku	kelgutkiit	mangteghat	Temple-em	pingi.
B01_24_Matthew_V2	Pikii,	“Esghaghasi	tamaakut	mangteghat.	Ipa	piimsi,	talwa	ataasiq	uyghak	nemininnaanghituq.	Qamaglluteng	ulleghqughyaghqaagut.”
B01_24_Matthew_V3	Jesus	aqumyan	Mount	Olives-kun,	maligsaaghtengita	takuluku	ellnginaghhaamaaghluteng	aaptekaat,	“Ungipaatikut,	qakun	tamaakut	piyaghqaawat?	Sangulleqa	liisimakusighqaghput	tagilleghqaghpenun,	nunamllu	iqugtelleghqaanun?”
B01_24_Matthew_V4	Jesus-em	kiimsiqii,	“Kelengalusi,	kitumun	alngunak	puughtestegpenasi.
B01_24_Matthew_V5	Qayughllak	uglaapiglleghhii	tagiyaghqaaguq	atuqluku	aatqa,	whaten	piiqluteng,	‘Whanga	Christ-anguunga’,	puughqughtaayaghqaqaatlu	yulghun.
B01_24_Matthew_V6	Nagaquullequsi	pilluwaneng,	akusqaghtaatkellghitnengllu	pilluwat;	alingegpenasi	qayughllak	tamaana	piyaghqaaguq.	Iwernga	salin	iquggnaqngunghituq.
B01_24_Matthew_V7	Nunat	yugit	pillugutullequt,	ataneghpagullghetlu	pillugutullequt,	nani	alngunak	neqangisagllagllequq,	nunat	uvelegtaghllagllequt.
B01_24_Matthew_V8	Qamaglluni	tamaana	aghnam	ighniyukestallghatun	ayuqellequq.
B01_24_Matthew_V9	“Taagken	tamaana	pimaluku	yuget	tugulleqiisi,	amyuqetaatkelleqiisi,	tuqulleqiisillu.	Nunataghhaan	tamaghhaan	ramkengan	ugumiilleqiisi	whanga	apalluqlunga.
B01_24_Matthew_V10	Enkaam	uglaapiglleghhiim	ugpeqnanighlleqaatnga,	uveghpagutusagullequt,	ugumiisagullequtlu.
B01_24_Matthew_V11	Taagken	uuknaliqistesighwaalghutet	tagiluteng	puughqughlleqiit	yulghutet.
B01_24_Matthew_V12	Seghleq	nulam	angtalanganeng	apalluqluku	allulluteng	yuget	piniqinanighllequt.
B01_24_Matthew_V13	Iwernga	kina	alngunak	nuqenneghtuqaq	kenlemun	yugulillengyaghqaaguq.
B01_24_Matthew_V14	Ukutlu	Pinilghiit	Ungipat	Kiyaghneghem	Ataneghpagullghaneng	ayuqelghiit	ungipaqsaghqaagut	nunataghhaani	tamaghhaani	ramkengitnun	nagaqiisqelluki.	Taagken	nuna	iqugllequq.”
B01_24_Matthew_V15	“Yeqay	atightughtem	liigikligu	sameng	pisiitanga	uuknaliqistem	Daniel-em	uuknaliqutkegkaa.	Uuknaliqutkegkaa	taana	agleghniilnguuguq	paaghqiitestilghii	agleghnalghiimi	nemi.	Esghaqufsigu	tesqamani	nekevelghii,
B01_24_Matthew_V16	Judea-melnguut	anagniighhaat	naayghanun.
B01_24_Matthew_V17	Yuuk	mangtegham	qaaynganilnguq	ukigluni	saghyaqufqaami	pilghaaq.
B01_24_Matthew_V18	Yuuk	piitesiighaghvigmelnguq	qaaslighqufqaami	pilghaaq.
B01_24_Matthew_V19	Tamaani	aghneghni	seghleghwaaghunaqnguut	qumilget	aghnat,	mamaghtalgetlu!
B01_24_Matthew_V20	Yughaghtek	anagniifqaafsi	uksumi	pisqellusi	nalighmeng	Sabbath-mi,
B01_24_Matthew_V21	qayughllak	tamaani	seghleliiq	elngaatall	seghleghllagughsaghqaaguq.	Seghleghataghaayaghqaaguq	seghleliighaqelleghneng	ima	piinlighyuggaallghaneng	nunam	whavemun	kenlanga.	Allamengllu	tawatelnguq	pinaanghitngwaaghtuq.
B01_24_Matthew_V22	Tamaakut	aghneghet	Kiyaghneghem	palallimangisaqaki,	kina	alngunak	unguvanayanghituq.	Iwernga	apalluqluki	nakmikegkani	aghneghet	palalliyaghqaqii.
B01_24_Matthew_V23	“Tamaani	kitum	alngunak	pikangisi,	‘Ii-i,	Christ-a	whaa’,	nalighmeng,	‘Tazingantuq!’	ugpeqegpenaan,
B01_24_Matthew_V24	qayughllak	Christ-asighwaaghetlu,	uuknaliqistesighwaaghetlu	tagillequt.	Allaaghlluwhaghtighllagllequt,	saghiighanaghqeghllagllequtlu	puughhnaluki	yuget,	talwa	Kiyaghneghem	nakmikegkii	puughsaqlegukumegteki.
B01_24_Matthew_V25	Taawa	ungipaatamsi	sivutghulluku	pilleghqaq.
B01_24_Matthew_V26	“Enkaangam	whaten	pikangisi,	‘Ii-i,	Christ-a	paaghqillghanituq!’	takugpenaan;	nalighmeng	whaten	pikata,	‘Ii-i,	mangtegham	ilunganituq’,	ugpeqegpenaki.
B01_24_Matthew_V27	Qayughllak	Ighnegha	Yugem	tagikumi	tawatesaghqaaguq	nighugpaguutelleghtun	kuukgullequq	asivaghmeng	pakfallamun.
B01_24_Matthew_V28	“Qawaagpaget	qerngughtaqut	nani	alngunak	kemegqwaalgunghani.
B01_24_Matthew_V29	“‘Kingungiighhiitneng	tamaakut	seghleliilleghllaget	Kiyaghneghem	siqineq	mamlegtesleqaa,	tanqiq	nighugunnanightesleqaa,	ighaleqetaaghet	ifkaquutesleqii	qilagameng,	aghtughyaghqaanghillghet	qilagamelnguut	igleghallghit	allangughquutesleqii.’
B01_24_Matthew_V30	“Taagken	qilagakun	sangwaa	allgeghllequq	liisimakusighqaq	Ighneghaneng	Yugem.	Taagken	qamagtengngwaaghluteng	nunam	ramkengi	qivghum	qiyaaghuuteghllagllequt.	Esghaghlleqaat	Ighnegha	Yugem	tagilghii	qilagwaaghteggun,	aghtughyaghqaanghilleghtuumaghmillu	nighughqellelighllaglunillu.
B01_24_Matthew_V31	Enkaam	Ighneghan	Yugem	qalghightaan	qalghightesteghllakumigu	kayaglleqii	yaquleni	navek	alngunak	qerngughtesqelluki	nakmikegkani	nunataghhaaneng	tamaghhaaneng.
B01_24_Matthew_V32	“Liitfikiteggu	uqfiga	figs-em.	Esghaqufsiki	avayii	uniilliighalghiit,	ququngii	piitekestalghiit,	liisimakaghsi	kiigyaghtungestaghaa.
B01_24_Matthew_V33	Tawateghpigaq	qamagtengngwaaghluki	aapqanka	tamaakut	esghaqufsiki,	liisimakelleqaghsi	ellnga	kaasaghtungestaamaaq,	aaqun	amigmun	lliighumaaq.
B01_24_Matthew_V34	Ipa	ungipaatamsi,	maaten	unguvalghiit	tuqulaghaatestegpenaki	qamaglluteng	tamaakut	piyaghqaagut.
B01_24_Matthew_V35	Qilagallu,	nunallu	aviighusaghqaaguk,	iwernga	whanga	akuzitenka	aviighunnaanghitut.
B01_24_Matthew_V36	“Kitum	alngunak	nallukaa	taam	aghneghem	aflunga	qakun	kaasaghqaatanga.	Talwa	qilagmelnguut	yaqulget	nallukaat,	Ighneghemllu	nallukaa,	Atanginaghhaam	liisimakaa.
B01_24_Matthew_V37	Katam	tamaani	Noah-m	kiyaghtellghani,	yuget	tawatesaghqaagut	Ighneghan	Yugem	tagilleghqaani.
B01_24_Matthew_V38	Tamaani	aghneghni,	sivungani	ulevem	yuget	neghaqluteng,	meghaqluteng,	nengughutaqluteng	ayuqegkat	kenlanga	tawavek	aghneghmun	Noah-nkut	itellghitnun	ark-mun.
B01_24_Matthew_V39	Nallukegkaat	natesaghqaatanga	kenlanga	ulevelleghmun,	enkaam	qamagtengngwaaghluteng	tuqulaghaatkat.	Tawateghpigaq	Ighnegha	Yugem	tagikan,	nallukelleqaat	natesaghqaatanga.
B01_24_Matthew_V40	Tawani	pilleghmi	maalghuk	yugek	piitesiighaghvigmegni	qepghaatek,	aallgha	tugulleqaa,	ilanga	uneglleqaa.
B01_24_Matthew_V41	Aghnak	kagimtilghiik	grain-meng,	aallgha	tugulleqaa,	ilanga	uneglleqaa.
B01_24_Matthew_V42	“Enkaangam	kelengalusi,	qayughllak	nallukngwaaghaghsi	nani	aghneghmi	Ataneghpesi	tagilleghqaa.
B01_24_Matthew_V43	Nalluneqniituq,	mangtegham	yugan	liisimaksaqumigu	teglegniightem	tagilleghqaa,	qavaghpenani	kelenganayaghtuq	naafqulluni	iteghnayukan	mangteghaminun.
B01_24_Matthew_V44	Enkaam	tamaaken	apalluqluku	elpesillu	apeghiighsaghlusi	quunpeng,	qayughllak	Ighnegha	Yugem	tagiyaghqaaguq	waakenghillghaghllusi.
B01_24_Matthew_V45	“Kinangaawa	ataasiighmelnguq	peghqinelghii	qepghaghta?	Taananguuq	umiilgan	igleghutistengllaqaa	qepghaghtelgutanganun,	neqelitaatiisqellukillu	aghhutanga	tamaghhaan.
B01_24_Matthew_V46	Taana	qepghaghta	quyastellengyaghqaaguq	umiilgan	kaalluni	esghaqumigu	qelelleghmitun	pilghii.
B01_24_Matthew_V47	Ipa	ungipaatamsi,	taana	qepghaghta	umiilgan	aflengakistengllaghyaghqaqaa	saminun	tamaghhaanun.
B01_24_Matthew_V48	Iwernga	taana	qepghaghta	seghleghukumi	sumeghtaghaghllequq	whaten,	‘Umiilka	tagilghaghtughnaanghituq’,
B01_24_Matthew_V49	enkaam	amyuutkesagulleqii	qepghaghtelgutni.	Ilallequqlu	suumelghiinun,	neghelgusighaqluki,	meghelgusighaqluki	lliighllequq.
B01_24_Matthew_V50	Taagken	ataasimi	aghneghmi	umiilga	kaallequq	qepghaghta	yataaghqellghillukullu,	sighimakellghillukullu.
B01_24_Matthew_V51	Enkaam	umiilgan	qevuulluku	aghyuughlleqaa,	aglaghtesleqaa	piniiyugneghnun	aghyuughyaghqaaluku	maligulluku.	Tawani	qiyiqellequt,	gguteteng	terqitaagtaamiita.
B01_25_Matthew_V1	“Tawani	pilleghmi	Ataneghpagullgha	Qilagem	uspusaghqaaguq	qulaghyagnun	aghnaghaghnun	kelqelluki	kenelghutateng	paayghilghiit	nulightughnaqelghiimeng.
B01_25_Matthew_V2	Tallimat	nalluuqat	tallimat	peghqinelghiit.
B01_25_Matthew_V3	Nalluuqat	kelqegkiit	kenelghutateng	uqughqangunaki,
B01_25_Matthew_V4	iwernga	peghqinelghiit	kelqegkiit	kenelghutateng	uqughqalighluki.
B01_25_Matthew_V5	Nulightughnaqelghii	muluuqaq,	qenwat	aghnaghaat	qavaghnikat	enkaam	qavatghutkat.
B01_25_Matthew_V6	“Unugem	qukaani	kina	akilghuukaq	whaten,	‘Uka	tagiiquq	nulightughyaghqaq!	Aanlusi	payeghteggu!’
B01_25_Matthew_V7	Aghnaghaat	taghtughaghtaalluteng	kenelghutateng	kenghit	nallghusaqiit.
B01_25_Matthew_V8	Taagken	nalluuqat	pikat	peghqinelghiinun,	‘Uqughqalitaghtikut,	kenelghutaput	qaamnaqut.’
B01_25_Matthew_V9	Peghqinellghita	pikiit,	‘Seghleghhalek	tamaghhamnnun	uqughqapagitukut,	akilpegaghtenun	tukfighiyaghtughtek.’
B01_25_Matthew_V10	Enkaam	nalluuqat	uqughqangyaghtuutkat.	Aviisimaluki	nulightughnaqelghii	kaatkaq.	Taakut	yataaghqengngalghiit	itelgusiqaat	nengughutem	neqenghaghqellghanun,	enkaam	amik	uumkaat.
B01_25_Matthew_V11	“Kingunganeng	nalluuqat	aghnaghaat	kaalluteng,	akilghuukat,	‘Ataneq,	Ataneq!	Qelpeghutaghtikut!’
B01_25_Matthew_V12	Iwernga	nulightughnaqelghiim	kiimsiqii,	‘Ipa	ungipaatamsi,	nallukamsi	kinkungutsi.’”
B01_25_Matthew_V13	Jesus-em	ungipaghaatni	taaqniqaa	whaten,	“Enkaangam	kelengatek,	qayughllak	nallukaghsi	natungutanga	aghneq	nalighmeng	natungutanga	aflu	Ighneghan	Yugem	tagilleghqaa.
B01_25_Matthew_V14	“Ataneghpagullgha	Qilagem	uspusaghqaaguq	whavek	ungipaghaatmun:	Taawanguq	yuuk	igleghanaqelghii	navek	uyavanun.	Tuqluqii	qepghaghteni	aviilleghmini	aflengakistenguluki	saghyaminun.
B01_25_Matthew_V15	Ataasimun	5,000	manit	tuunegkii,	ilanganun	2,000,	kingulighmun	1,000.	Tamaghhiita	tunquqii	pillegtulngistun.	Taagken	aghulaqegkaq.
B01_25_Matthew_V16	Yuuk	taana	5,000-nengegkaq,	tawaninginaq	aghulaqluni	akiksaghqameng	tukfightuqaq.	Enkaam	alla	5,000	allgeghtekaa.
B01_25_Matthew_V17	Taanallu	2,000-nengegkaq,	allgeghutkaq	alla	2,000-meng.
B01_25_Matthew_V18	Iwernga	taana	1,000-nengegkaq	aanluni	laagulluki	iiqii	umiilegmi	maningi.
B01_25_Matthew_V19	“Muluughllagluni	qepghaghtet	umiilgat	uteghnighyami	ungipaghsuqii	samatangi	manini.
B01_25_Matthew_V20	5,000-nengegkam	esnevaghluni	pikaa,	‘Umiilemni,	tagivaqaqaten	5,000	manit.	Taawa	alla	5,000	allgeghsimaaqaa.’
B01_25_Matthew_V21	Umiilgan	pikaa,	‘Seghleghhalek	itagnapigtuten,	pinightuten	ataasiighmelnguq	qepghaghta!	Ataasiighmetkaategpeneng	palaghhaghnun	aflengakistengughtesnaqamken	uglalghiinun.	Iitghi	quyalgusighyaghtughnga!’
B01_25_Matthew_V22	Taagken	2,000-nengegkam	esnevaghluni	pikaa,	‘Umiilemni,	tagivaqaqaten	2,000	manit.	Taawa	alla	2,000	allgeghsimaaqa.’
B01_25_Matthew_V23	Umiilgan	pikaa,	‘Seghleghhalek	itagnapigtuten,	pinightuten	ataasiighmelnguq	qepghaghta!	Ataasiighmetkaategpeneng	palaghhaghnun	aflengakistengughtesnaqamken	uglalghiinun.	Iitghi	quyalgusighyaghtughnga!’
B01_25_Matthew_V24	Taagken	1,000-nengegkam	esnevaghluni	pikaa,	‘Umiilemni,	liisimakamken	elpek	aaghsaghqaanghituten.	Unataghaquten	piitesighaqaqenghilkegpeneng.	Qerngughtaqaten	piitkat	piitutngit	ifkaghquqaqenghilketeng.
B01_25_Matthew_V25	Enkaam	alinglunga	laagulluki	maniten	iiqaqanka.	Ang,	taawa	elpek	pin.’
B01_25_Matthew_V26	Iwernga	umiilgan	pikaa,	‘Uyuq	seghleq,	ighsanitalghii	qepghaghta!	Elpek	piighpenga	unataghaqnilunga	piitesighaqaqenghilkemneng,	qerngughtiiqnilungallu	piitkaneng	piitutngit	ifkaghquqaqenghilkemneng.
B01_25_Matthew_V27	Sangan'ngam	manika	kanaghhnanighsigu	bank-amun?	Tawaten	pikaqsaquvgu,	uteghnillemni	veghhnayaghaqa	allgeghnelighluku.’
B01_25_Matthew_V28	Taagken	umiilgem	qepghaghteni	pikii,	‘Tuguluku	1,000	maninga,	tuuniteggu	taamun	10,000-nelegmun.
B01_25_Matthew_V29	Tamaakut	pilget	tuunataghaghyaghqaagut	enkaam	siiptiillequt.	Iwernga	taana	avangilnguq	pillgaayaghngaan	iqisaghqaqiit	ellnganeng.’
B01_25_Matthew_V30	Taagken	umiilgem	pikii,	‘Aanesteggu	taana	satngunghilnguq	qepghaghta	qagavek	mamlegllagmun.	Tawaani	yuget	qiyaaghwaghllagllequt,	ggutetengllu	terqitaagtaamiita.’
B01_25_Matthew_V31	“Ighnegha	Yugem	tagikumi	nighughqelleghmikun,	yaqulegtuumaghllagmi,	taagken	aqumellequq	nighughqengngalghiignekun	aqumutagmikun.
B01_25_Matthew_V32	Sivungakun	qerngughutesleqiit	qamagtengngwaaghluki	nunam	yugi.	Taagken	avughlleqii,	katam	penniighniightem	avullghatun	penniighet	goat-neng.
B01_25_Matthew_V33	Penniighet	aghenqigneghminitesleqii,	goat-et	saghumigneghmini.
B01_25_Matthew_V34	Taagken	Umiilgem	aghenqigneghminilnguut	pilleqii,	‘Tagitek,	Atama	quyastekiitni,	piliiteggu	Ataneghpagulleq	yataaghqegkaq	elpesinun	ima	nuna	ulimaaqngan.
B01_25_Matthew_V35	Iyatiqngulunga	neghqegkaqaghpesinga;	meqsugulunga	meghsikaqaghpesinga;	allaneghtaalunga	upughatkaqaghpesinga.
B01_25_Matthew_V36	Amsikaghmellunga	aasightuqaqaghpesinga,	qinuyugulunga	laalighfikegkaqaghpesinga,	anusimingllaghaalunga	esghaghyaghtuqaqaghpesinga.’
B01_25_Matthew_V37	Taagken	elqughutngalghiit	pilleqaat,	‘Ataneq,	qavngaq	iyatiqnguluten	neghesiken,	nalighmeng	meqsuguluten	meghsiziken?
B01_25_Matthew_V38	Qavngaq	allaneghtaaluten	upughasiken,	nalighmeng	amsikaghmelluten	aasightughsiken?
B01_25_Matthew_V39	Qavngaq	qinuyuguluten,	nalighmeng	anusimingllaghvigmelluten	laalighfiksiken?’
B01_25_Matthew_V40	Umiilgem	kiimsighlleqii,	‘Ipapestaaq	ungipaatamsi,	sangwaa	alngunak	pikaghsi	ukalighpigaghnun	anglegutemnun,	whangamnun	piiqasi!’
B01_25_Matthew_V41	“Taagken	Umiilgem	saghumigneghminilnguut	pilleqii,	‘Elpesinguut	Kiyaghneghem	aghyuughyaghqii.	Awiitek	whangamneng,	aglaghtek	kenlengilnguugnun	kenghegnun	Kiyaghneghem	yataaghqegkaanun	Tughneghaghmunllu,	yaqulganunllu!
B01_25_Matthew_V42	Iyatiqngulunga	neghestellghitaghpesinga,	meqsugulunga	meghsillghitaghpesinga,
B01_25_Matthew_V43	allaneghtaalunga	upughatellghitaghpesinga,	amsikaghmellunga	aasightuumangitaghpesinga.	Qinuyugulungallu,	anusimingllaghvigmellungallu	laalighfikumangitaghpesinga.’
B01_25_Matthew_V44	Taagken	pilleqaat,	‘Ataneq,	qavngaq	iyatiqnguluten,	meqsuguluten,	allaneghtaaluten,	amsikaghmelluten,	qinuyuguluten,	nalighmeng	anusimingllaghvigmelluten,	kayusiisimangisiken?’
B01_25_Matthew_V45	Taagken	Umiilgem	kiimsighlleqii,	‘Ipapestaaq	ungipaatamsi,	tawaten	pinghitelleghpesistun	nalighhiiniitnun	ukut	ukalighpigaat,	whanga	pinghitaqaghpesinga.’
B01_25_Matthew_V46	Enkaam	taakut	aglaghllequt	kenlengilngughmun	aghyuulleghmun,	iwernga	elqughutngalghiit	aglaghllequt	kenlengilngughmun	unguvalleghmun.”
B01_26_Matthew_V1	Jesus-em	taaqsamiki	apeghtuusaqneghmeng	tamaakut,	maligsaaghteni	pikii,
B01_26_Matthew_V2	“Liisimakaghsi	maalghuk	aghneghek	atughlukek	Neqenghaghqelleghqaa	Passover-em	pinaqnguuq.	Enkaam	Ighnegha	Yugem	tuunelleqaat	qaquuriisqelluku.”
B01_26_Matthew_V3	Tawani	aghneghmi,	chief	priest-etlu,	siivanlleghetlu	qerngughutkat	palace-ngani	High	Priest-em,	Caiaphas-em.
B01_26_Matthew_V4	Agghitkegkaat	Jesus	aksaqluklu	tuguluku,	tuqunnaluku.
B01_26_Matthew_V5	Iwernga	pikat,	“Neqenghaghqemmi	pinaanghitaghput,	luuraq	yuget	seghleliighqiighllagnayukata.”
B01_26_Matthew_V6	Jesus	Bethany-metaqngami	Simon-enkunitkaq	leprosy-lguyalghiimi.
B01_26_Matthew_V7	Aghnam	takukaa	Jesus,	tugumiiqlukek	alabaster-ek	aqimleghutak	imalgek	akitupiglleghhiimeng	tepengllaasimeng.	Neghumaluku	naasqwakun	kuuvegkakek	tepengllaasik.
B01_26_Matthew_V8	Iwernga	maligsaaghtet	esghaghluku	tawaten	pilghii,	ugumiyagutkaat	whaten	pimaghmeng,	“Sangan	sakusiiqakek?
B01_26_Matthew_V9	Akikegkaqsaqumikek	tepengllaasik	maningutkeghllaglukek	aklumalghiinun	tunqughnayaghaa!”
B01_26_Matthew_V10	Jesus-em	liisimakluki	sameng	pitangi	pikii,	“Sangan	seghlequughesteggu	aghnaq?	Piniipigtuq	whangamnun	tawaten	pillgha.
B01_26_Matthew_V11	Aklumalghiit	quunpeng	tamaansaghqaagut,	iwernga	whanga	quunpeng	elpesininnaanghitunga.
B01_26_Matthew_V12	Tepengllaghqelleghmikun	yugusiqa	yataaghqengngwaa	llivelleghqamnun.
B01_26_Matthew_V13	Ipa	ungipaatamsi,	nunataghhaani	tamaghhaani	nani	alngunak	una	Pinilghii	Ungipaq	ungipaqneghmegteggu,	aghnam	tawaten	pillgha	aapghaqelleqaat	yugnun	neqamikesqelluku.”
B01_26_Matthew_V14	Taagken	Judas	Iscariot	ilangat	qula	maalghuk	siipneqluku	maligsaaghtet,	chief	priest-enun	piluni,
B01_26_Matthew_V15	aaptekii,	“Sameng	tuunelleqestengnga	Jesus	elpesinun	tuunegkumkun?”	Enkaam	kestulluku	30	silver	manimeng	llivikegkaat.
B01_26_Matthew_V16	Taagken	kenlekluku	Judas	pilleghqangnaqegkaq	uveghpagunnaluku	Jesus.
B01_26_Matthew_V17	Sivulighmi	aghneghani	Neqenghaghqellghan	Yeast-alillghillnguum	Neqekrangllam,	maligsaaghtet	Jesus	takuluku	aaptekaat,	“Nani	yataaghqutesugsin	whangkunnun	Passover-em	Neqenghaghqellghaneng	neghesqelluten?”
B01_26_Matthew_V18	Jesus-em	kiimsiqii,	“Jerusalem-emun	pitek.	Yuuk	tamaantuq;	ungipaannakesi,	‘Apeghtughista	piiq,	Pilleghqaqa	kaannaquq.	Maligsaaghtekullghiini	neghnaqaghput	Passover-em	Neqenghaghqellgha	elpesini.’”
B01_26_Matthew_V19	Maligsaaghtet	Jesus-em	pisqellghatun	pikat,	Passover-em	Neqenghaghqellgha	yataaghqegkaat.
B01_26_Matthew_V20	Ighivgaghyagu	Jesus-enkut	qula	maalghuk	siipneqluku	maligsaaghtekullghiit	tipelngi	aqumuutkat	neghnaluteng.
B01_26_Matthew_V21	Neghuusimaluki,	Jesus-em	pikii,	“Ipa	piimsi,	nalighpesi	uveghpagunnaqngwaanga.”
B01_26_Matthew_V22	Maligsaaghtet	qivghughllagumaghmeng	tuungliqutaghluteng	aaptaataqaat,	“Ataneq,	whangangwaa?”
B01_26_Matthew_V23	Jesus-em	kiimsiqii,	“Uveghpagutiyaghqaq	taananguuq	neqni	neptekanga	sagneghmun	whangamnun	maligulluni.
B01_26_Matthew_V24	Ipapestaaq	Ighnegha	Yugem	tuquyaghqaaguq	Akuzitet	Igaqegkat	pinaqnillghistun.	Iwernga	seghleghwaaghunaqnguuq	taana	yuuk	uveghpagutilghii	Ighneghaneng	Yugem!	Itagnaghnayaghtuq	allgeghumangisaqumi!”
B01_26_Matthew_V25	Uveghpagutistem	Judas-em	aaptekaa,	“Apeghtughista,	whangangwaa?”	Jesus-em	pikaa,	“Taawa	elpeneng	apeghtuten.”
B01_26_Matthew_V26	Neghuutnguluteng	Jesus-em	tuguluku	neqekrangllaq	iyamsiqayugvikluku	Kiyaghneq,	aavgughluku	tunquqii	maligsaaghteni.	Pikii,	“Tuguluku	neghiteggu,	una	yugusiqaqa.”
B01_26_Matthew_V27	Taagken	tuguluku	qayuusiq	wine-meng	imalek	iyamsiqayugvikluku	Kiyaghneq	tuunegkaa	ellngitnun.	Pikii,	“Meghvikaataghteggu	qamagllusi.
B01_26_Matthew_V28	Taana	aakwaqa,	taaggun	Kiyaghneghem	akequsaa	apeghiighyaghqaaguq.	Tuqukuma	aakwa	kuuvellequq	uglapiglleghhiinun	yugnun	seghevutusiiluni	seghleghqellghitnun.
B01_26_Matthew_V29	Ungipaatamsi,	wine-meng	alla	meghnaanghitunga	kenlanga	aghneghmi	tawani,	wine-eghraghaghmeng	meghelgusighlleqamsi	Atama	Ataneghpagullghani.”
B01_26_Matthew_V30	Taagken	ilagaghluteng	aanluteng	Mount	Olives-mun	pikat.
B01_26_Matthew_V31	Taagken	Jesus-em	pikii,	“Unugmi	whani,	whanga	apalluqlunga	uniqaghaalleqaghpesinga,	qayughllak	Akuzitni	Igaqegkani	Kiyaghneq	pikaaguq,	‘Tuqulleqaqa	penniighniighta	enkaam	penniighet	mingiqellequt.’
B01_26_Matthew_V32	Iwernga	unguvaghtestekanganga	tuqulleghmeng	sivugpesini	aglaghllequnga	Galilee-mun.”
B01_26_Matthew_V33	Peter-em	pikaa	Jesus,	“Apalluqluten	elpek	qaywa	ilama	uniqaghaateghngaaten,	whanga	uninnaanghitngwaaghamken!”
B01_26_Matthew_V34	Jesus-em	pikaa,	“Ipa	ungipaatamken,	unukun	rooster-a	qalghightestegpenaan,	pingayuneng	ketwell	nallunqelleqaghpenga.”
B01_26_Matthew_V35	Peter-em	pikaa,	“Qaywa	tuqumalgusighyaghngaamken,	nallunqennaanghitamken.”	Maligsaaghtetlu	qamaglluteng	ungipaatkaat	tawaten.
B01_26_Matthew_V36	Taagken	Jesus-enkut	maligsaaghtekullghiit	kaatkat	tawavek	atilqelghiimeng	Gethsemane-meng.	Pikii,	“Aqumuutek	taaggun,	ingavek	yughaghyaghtuumalunga.”
B01_26_Matthew_V37	Tazingavek	kelqegkii,	Peter,	Zebedee-mllu	ighneghqek.	Taagken	qivghughllagemllu	seghleliighemllu	kaatekestaqaa,
B01_26_Matthew_V38	enkaam	pikii,	“Qaamnaka	qivghughllaguuq,	repall	tuquyaghqaaghllunga.	Tawanllusi	kelengalgusightengnga.”
B01_26_Matthew_V39	Tazingapighqaaghluni	nunamun	sikmuulluni	yughaqaq,	“Atamni,	piyaghqaakan,	meghenghillanga	whaken	qayuusimeng;	iwernga	nakaan	piyukellemtun,	elpek	piyukelleghpetun	pigu.”
B01_26_Matthew_V40	Taagken	Jesus-em	takuyaqminiki	pingayut	maligsaaghteni	qavaaftut.	Enkaam	Peter	pikaa,	“Kelengalgusighpagningitestengngaa	ataasiq	aflu?
B01_26_Matthew_V41	Kelengatek,	yughaghtek	nanghiiqullengenghitesqellusi.	Ipaapestaaq	taghneghak	piyaghqaaghngaaghmek,	iwerngaqun	yugusiq	kayaatuq.”
B01_26_Matthew_V42	Allameng	Jesus	tazingavek	aglaghluni	yughaqaq,	“Atamni,	meghyaghqaqngukumkun	una	qayuusiq	elpek	piyukelleghpetun	apeghiighli.”
B01_26_Matthew_V43	Takunqigsaqminiki	maligsaaghteni,	taawa	qavaatnguftut,	qayughllak	qavam	sakniqestekangi.
B01_26_Matthew_V44	Jesus-em	unillaataghluki,	tazingani	pingayiqii	yughalleni	taakut	ataasit	yughat	atuqluki.
B01_26_Matthew_V45	Taagken	maligsaaghteni	takuluki	pikii,	“Taawa	qavaawaqetsii,	meghnaaliiqetsii?	Taawa	aflu	kaatuq,	Ighnegha	Yugem	uveghpagusaghqaaghtuq	seghleghqestenun.
B01_26_Matthew_V46	Nekevitek,	igleghtelta.	Ii-i,	uka	uveghpagutisteka.”
B01_26_Matthew_V47	Jesus	paninang	akuzimaluku,	Judas	kaatkaq,	qula	maalghuk	siipneqluku	maligsaaghtet	ilangat.	Yulghutet	maligtekaat,	ilangi	savigpalighluteng,	ilangi	anagutalighluteng.	Chief	priest-etlu,	siivanlleghetlu	kayagtekiit	maligtesqelluku	Judas.
B01_26_Matthew_V48	Uveghpagutistem	Judas-em	kaatfagilgameng	ilani	salleghqamineng	ungipaatkaqegkangi,	“Yuuk	naaghyaghqaqa	ellnganguuq	piyukegkaghsi.	Tugunakesi.”
B01_26_Matthew_V49	Judas-em	takwaaghaghlluku	Jesus	pikaa,	“Seghleghhalek,	Apeghtughista!”	Taagken	naaqaa.
B01_26_Matthew_V50	Jesus-em	pikaa,	“Ilakumtaamni,	aga	saaqsin	pilleghqan	pigu!”	Taagken	takuluku	Jesus	akuqaghluku	nuqneghteqaat.
B01_26_Matthew_V51	Tawani	naliita	yuget	Jesus-melnguut	savigpani	nusugluku	kepqaghtekaa	sigutnga	High	Priest-em	qepghaghtelaaghan.
B01_26_Matthew_V52	Taagken	Jesus-em	pikaa,	“Savigpagen	kanaghtigu	qantanun,	qayughllak	qamaglluteng	savigpagmeng	atuqilghiit	savigpagkun	tuqusaghqaagut.
B01_26_Matthew_V53	Sumeghpenii-i	Ataka	kayutengllaghnaanghinniluku	piziguu?	Aaptekumkun	tawaninginaq	72,000-eneng	uglalghiit	yaqulelghuteghllaget	pilluwaghtet	kayaggnayaghii.
B01_26_Matthew_V54	Iwernga	tawaten	pinaanghitunga	qayughllak	Akuzitet	Igaqegkat	apeghiighyaghqaalghiit	igaqelleghmegestun.”
B01_26_Matthew_V55	Taagken	Jesus-em	yulghutet	pikii,	“Tuguyaghtughestengngaa	savigpagtuumaghpesi,	anagutaghtuumaghpesi,	nikimqun	wayaghniightestun	ayuqlunga?	Aghhutanga	tamaghhaan	aqumlunga	apeghtughiiqunga	Temple-mi	tugungigataghpesinga.
B01_26_Matthew_V56	Iwernga	qamaglluteng	tamaakut	tawaten	pinguut,	apeghiighnaluki	uuknaliqistet	igaqegkiit	Akuzitni	Igaqegkani.”	Taagken	qamaglluteng	maligsaaghtet	unilluku	qimaguutkat.
B01_26_Matthew_V57	Taagken	Jesus-em	tugustengita	aglaatkaat	High	Priest-em,	Caiaphas-em,	mangteghaanun.	Tawani	apeghtughikayuget	Liilightuusaneng,	siivanlleghetlu	qerngughutkat.
B01_26_Matthew_V58	Uyavaqaanlluni	Peter-em	maligtekaa	courtyard-nganun	High	Priest-em	mangteghaan.	Iteghluni	aqumelgusiqii	kelengakistet	esghapagnaluku	Jesus	sayaghqaatangat.
B01_26_Matthew_V59	Chief	priest-etlu,	qamagllutengllu	agghistet	iqlengiqutkestengnaqutkegkat	Jesus	tuqutestepigesnaghnaluku.
B01_26_Matthew_V60	Iwernga	naalkunneghmeng	aghtuqat.	Qaywa	uglalghiim	esnevaghaqluteng	aapghaataghyaghngaaghmegteggu	aapqiit	allakutkat.	Qenwatlu	yugek	esnevaghlutek
B01_26_Matthew_V61	pikak,	“Una	yuuk	whaten	pikaaguq,	‘Temple-a	naafqesaqlegwaaqa	enkaam	nekefleqaqa	pingayani	aghneghem.’”
B01_26_Matthew_V62	Taagken	High	Priest-em	nekevluni	aaptekaa	Jesus,	“Sameng	piyaghqiisiin	yugek	apellghegkenun?”
B01_26_Matthew_V63	Iwernga	Jesus	qaalkaamangilnguq.	Enkaam	High	Priest-em	aaplaataqaa,	“Aatghakun	Unguvalghiim	Kiyaghneghem	qelghamken	ungipaatikut	Christ-anguziin?	Ighneqaten	Kiyaghneghem?”
B01_26_Matthew_V64	Jesus-em	kiimsiqaa,	“Elpek	pilleghpetun	ayuquq.	Iwernga	ungipaatamsi,	uum	kingunganeng	esghaghlleqaghsi	Ighnegha	Yugem	aqumluni	aghenqigneghakun	Aghtughyaghqaanghilnguum,	esghaghlleqaghsillu	tagilghii	qilawaaghitgun	qilagam.”
B01_26_Matthew_V65	Taagken	tawaten	piyatni	High	Priest-em	aatkani	piiguumiita	pikaq,	“Una	yuuk	Kiyaghneghuniluni	pilghii!	Alla	liisimakistengisaghngaamta	pilta.	Legan	whaa	nagataghsi	Kiyaghneghunilghii!
B01_26_Matthew_V66	Naten	elpesi	nanqigtesteggu?”	Kiimsiqaat,	“Tuqusaghqaaghsimaaq.”
B01_26_Matthew_V67	Taagken	gginaakun	qesiqukaat,	tenglugpagaataqaatlu,	enkaam	qasaghtestengita
B01_26_Matthew_V68	pikaat,	“Elpek	Christ-a	uuknaliqutikut!	Kitum	tenglugtaten?”
B01_26_Matthew_V69	Tawaten	taakut	pimaluki	courtyard-mi	Peter	aqumgakaq.	Qepghaghtem	aghnaghaam	takuluku	pikaa,	“Elpeklu	Jesus-metkaaguten,	Galilee-ghmiimi.”
B01_26_Matthew_V70	Iwernga	Peter	mesighaqaq	sivungitni	tamaakut	pikaa,	“Nallukaqa	sameng	piiquten.”
B01_26_Matthew_V71	Aanyan	courtyard-em	iteghviganun	ilangan	qepghaghtem	aghnaghaam	esghaghluku	Peter,	tawanlenguut	pikii,	“Una	yuuk	Jesus-metkaaguq	Nazareth-eghmiimi.”
B01_26_Matthew_V72	Peter	mesighaghlaataqaq,	“Ipapestaaq	piimsi,	Kiyaghneghem	aatghakun	nallukngwaaghaqa	yuuk.”
B01_26_Matthew_V73	Mulunghituq,	yuget	nekevghataaghullghiit	tagiluteng,	Peter	pikaat,	“Ipa	ilakaaten	Jesus-em	malighsaghtengita	qayughllak	akuzillghen	Galilee-ghmiistun	ayuquq!”
B01_26_Matthew_V74	Taagken	Peter-em	pikii,	“Ipapestaaq	Kiyaghneghem	aatghakun	ungipaatamsi	nallukngwaaghaqa	yuuk!	Iqlengiqngukuma	Kiyaghneghem	aghyuughlinga!”	Tawaninginaq	rooster-a	qalghiqaq.
B01_26_Matthew_V75	Taagken	Peter-em	neqaatkaa	Jesus-em	pillgha,	“Rooster-a	qalghightestegpenaan	pingayuneng	nallunqelleqaghpenga.”	Enkaam	aanluni	qiyaaghwaghllakaq.
B01_27_Matthew_V1	Unaanguluku	qamaglluteng	chief	priest-etlu,	siivanlleghetlu	agghitkegkaat	tuqutesnaluku	Jesus.
B01_27_Matthew_V2	Enkaam	asighqelluku	aglaalluku	tuunegkaat	Pilate-mun,	Rome-em	governor-nganun.
B01_27_Matthew_V3	Uveghpagutistem	Judas-em,	liigiksaqminiki	agghistet	nanqigsimakangat	Jesus	tuqutesaghqaaluku,	qemall	avuteghqeghllakaq.	Enkaam	chief	priest-enunllu,	siivanlleghnunllu	veghusaghtuqii	30	silver-et	manit.
B01_27_Matthew_V4	Pikii,	“Seghleghqumaanga	uveghpagutellemkun	seghleghqumangilnguq	yuuk	tuqutesqelluku!”	Pikaat,	“Whangkunnun	sasiilleqa?	Elpek	tawaten	pilqan!”
B01_27_Matthew_V5	Enkaam	Judas-em	miluutkii	manit	Temple-em	ilunganun.	Taagken	aghulaqluni	qemitkaq.
B01_27_Matthew_V6	Chief	priest-et	saghnatkelluki	manit	pikat,	“Liilightuusamnni	ukut	manit	kanaghsaghqaanghitut	manilghutaanun	Temple-em	qayughllak	llivikuusaqegkaagut	tuqutusighqaaluteng	yugmun.”
B01_27_Matthew_V7	Enkaam	agghitkegkaat	mani	tukfighisiqnaluku	nunamun	atelqelghii,	“Potterʼs	Field”	lliveghvigkaaluku	nakuumiinun.
B01_27_Matthew_V8	Enkaam	whavemun	kenlanga	taam	nunam	ateliitkaa,	“Nunanga	Aawem”.
B01_27_Matthew_V9	Neghighluku	uuknaliqistem	Jeremiah-m	uuknaliqutkegkaqii	whaten,	“Ilangita	Israel-eghmiit	itagnaqegkaqiit	angtalangit	30	silver	manit,	qayughllak	sumeghmeggni	tawaten	akitutkaniluku	pikaat.	Taagken	taakut	manit	tukfighisiqegkiit	Potterʼs	Field-mun.	Tawaten	Atanghem	qelqaqaanga.”	Jeremiah-m	uuknaliqellgha	apeghiightestekaqaat	chief	priest-et	tukfighaqngamegteggu	Potterʼs	Field.
B01_27_Matthew_V11	Tawani	Jesus	nekevghalghii	sivungakun	Rome-em	governor-ngan.	Governor-em	aaptekaa,	“Jews-et	Umiilkataan?”	Jesus-em	kiimsiqaa,	“Elpek	tawatenniluku	piin.”
B01_27_Matthew_V12	Iwernga	chief	priest-etlu,	siivanlleghetlu	anaggunnighngaatni,	sameng	pimangitkaq.
B01_27_Matthew_V13	Taagken	Pilate-em	aaptekaa,	“Nagasikii	qamaglluki	anaggunnillghit?”
B01_27_Matthew_V14	Iwernga	Jesus-em	kiimsiimangilkanga	talwa	ataasimun	anaggunnilleghmun,	enkaam	governor-a	saghiighayugllakaq.
B01_27_Matthew_V15	Ayumiitanga	tamaghhaan	Passover-em	Neqenghaghqellghani	Rome-em	governor-ngan	itemutaqaa	ataasiq	anusimingllaghaq	yulghutet	nakmikegkaat.
B01_27_Matthew_V16	Tamaani	pilleghni	tamaanteftuq	apeghseghuq	anusimingllaghaq,	aatgha	Barabbas.
B01_27_Matthew_V17	Enkaam	yulghun	qerngughsan,	Pilate-em	aaptekii,	“Naliq	itemutesugesteggu	Barabbas	nalighmeng	Jesus,	atilqelghii	Christ-ameng?”
B01_27_Matthew_V18	Pilate-em	liisimakngukangi	Jews-et	igleghutistengita	aqinakluku	Jesus	tagitngukangat	ellminun.
B01_27_Matthew_V19	Pilate	aqumgamaluku	nanqigtivigmi,	nulighhan	ungipaatesaghtuqaa,	“Sanaqefqaan	taana	seghleghqellghilnguq	yuuk	qayughllak	qavanguqegkaqaqa	enkaam	aghnelqusiq	seghleliighusiqaqa.”
B01_27_Matthew_V20	Tawaten	pimaluku	chief	priest-etlu,	siivanlleghetlu	aaghqutaqegkiit	yulghutet	itemutesqelluku	Barabbas,	Jesus	tuqutesqelluku.
B01_27_Matthew_V21	Governor-em	aaplaataqii	yulghutet,	“Naliq	itemutesugesteggu	elpesinun?”	Kiimsiqaat,	“Barabbas!”
B01_27_Matthew_V22	Pilate-em	aaptekii,	“Sanaqsikun'ngam	Jesus	atilqelghii	Christ-ameng?”	Kiimsiqaat,	“Qaquuraghtestigu!”
B01_27_Matthew_V23	Pilate-em	aaptekii,	“Sangan?	Sangwaa	seghleq	pikaqagu?”	Iwernga	iglagtaaghalluteng	akilghuukat,	“Qaquuraghtestigu!”
B01_27_Matthew_V24	Pilate	liigikluni	alla	sapagningisami	esghaghluki	yulghutet	seghleliiqestalghiit,	tugulukek	aghmigusik	uughtuqaq	sivungitni	yulghutet.	Taagken	pikii,	“Whanga	avutngitunga	tuqutelleghqaanun,	elpesi	tawaten	pistengngwaaghsi!”
B01_27_Matthew_V25	Yulghutem	iingunaghhaghmeng	akitkaat,	“Whangkuta	kingunqullghiini	avutngullequkut	tuqutellghanun.”
B01_27_Matthew_V26	Taagken	Pilate-em	Barabbas	itemulluku,	enkaam	Jesus	kagsagmigtesluku	tuunegkaa	pilluwaghtenun	qaquuriisqelluku.
B01_27_Matthew_V27	Taagken	governor-em	pilluwaghtengita	aglaatkaat	Jesus	qerngughtaaghvigmeggnun	governor-em	mangteghaani.	Tawani	ilateng	qerngughlluki	kangllukaat.
B01_27_Matthew_V28	Aatkii	mataghqughluki,	kavirrakegtagneng	atkuyaaghegneng	aatesfikegkaat.
B01_27_Matthew_V29	Taagken	sikughllugtuqameng	avayameng	qaghpangllaghluku	naasqwakun	aatestekaat.	Aghenqigneghanllu	iiggakun	tugusluku	unaghsiighwaq,	segesqughquulluteng	sivungakun	legasiighwaatkegkaat.	Pikaat,	“Quulvaghamken	Umiilgat	Jews-et!”
B01_27_Matthew_V30	Taagken	qesiquluku,	tuguluku	unaghsiighwaq	naasqwakun	anagulqaat.
B01_27_Matthew_V31	Legasiighwaatkenneghmeng	apeghiighyamegteggu,	atkuyaaghqek	mataghllukek	ellngan	katam	aatkii	aatesquqiit.	Taagken	qaquuraghyaghtuqaat.
B01_27_Matthew_V32	Aanumaluteng	neghllagmeng	esghaghluku	yuuk,	Cyrene-eghmii,	aatgha	Simon,	qelqaat	uyamigesqelluku	Jesus-em	qaquuraa.
B01_27_Matthew_V33	Kaasameng	Golgotha-mun	(Golgotha	whaten	pisiiguq,	“Yugem	Naasqwan	Nenga”),
B01_27_Matthew_V34	pilluwaghtet	Jesus-mun	tuunegkaat	meghesqelluku	wine-a	sungaghnilngughmeng	akumegkaq.	Iwernga	naasiighluku	meghyunghitkaa.
B01_27_Matthew_V35	Pilluwaghtet	qaquuraghyamegteggu,	nengiitkiit	aatkii	ateghtiiraaghutkaqluki.
B01_27_Matthew_V36	Taagken	tawani	aqumuulluteng	kelengakegkaat.
B01_27_Matthew_V37	Naasqwan	quulngakun	nekegtekaat	qaquurallghanun	apalluq	igaqngalghii	whaten,	UNA	JESUS-NGUUQ,	UMIILGAT	JEWS-ET.
B01_27_Matthew_V38	Maalghuklu	wayaghniightek	qaquuraqagket,	aallgha	aghenqigneghakun,	ilanga	saghumigneghakun.
B01_27_Matthew_V39	Yuget	naghughlleghhiit,	legasiighwaatkegkaat	Jesus,	naasquteng	ufsugusimiita
B01_27_Matthew_V40	akilghuukaat,	“Elpek	pikaaguten	Temple-a	naafqennaqniluku	enkaam	pingayuni	aghneghni	nekefneqiggnaqniluku.	Kiyaghneghem	Ighneqngukangaten	elpeneng	katam	yuguli,	qaquurameng	ukigi!”
B01_27_Matthew_V41	Tawateghpigaq	Chief	priest-et,	maligulluteng	apeghtughikayugnun	Liilightuusaneng,	siivanlleghnunllu,	legasiighwaatkegkaat,
B01_27_Matthew_V42	“Yuguliiqii	ilangi,	naqam	ellmineng	katam	yugulipagningituq!	Umiilgukuni	Israel-eghmiinun	ukigli	qaquuramineng	enkaam	ugpeqnayaghaghput.
B01_27_Matthew_V43	Neghyukngwaa	Kiyaghneq,	piiquqlu	Kiyaghneghmun	Ighneqniluni.	Kiyaghneghem	piyukngukumigu	yuguliligu	maaten.”
B01_27_Matthew_V44	Qaquuralgutegkenkallu	wayaghniightek	legasiighwaatkegkaak.
B01_27_Matthew_V45	Taagken	qamaglluni	nuna	mamleghqwaakaq	aghneghem	qukaaneng	kenlanga	three-klaagmun.
B01_27_Matthew_V46	Tamani	nani	three-klaagmi	Jesus	akilghuughllakaq	whaten,	“Eli,	Eli,	lama	sabachthani?”	Whaten	pisiq,	“Kiyaghnemni,	Kiyaghnemni,	sangama	unisinga?”
B01_27_Matthew_V47	Ilangita	yuget	tawanlenguut	nekevghallghiit	nagalluku	pikat,	“Uum	yugem	Elijah	tuqlughaghaa.”
B01_27_Matthew_V48	Tawaninginaq	yuuk	ataasiq	aqfaquqaq	nepsagusimeng.	Taagken	nepluku	quwaalghiimun	wine-mun,	unaghsiighwaghqun	nekeglluku	nengugutkaa	Jesus-mun	melugriisqelluku.
B01_27_Matthew_V49	Iwernga	ilangita	pikaat,	“Wiintaku,	esghapakaalteggu	Elijah-m	yuguliyaghtughnayukagu!”
B01_27_Matthew_V50	Allameng	Jesus	araghllagluni	pegtekakek	taghneghagni.
B01_27_Matthew_V51	Tawani	pilleghmi	Temple-melnguq	safkaaghun,	pikegken	kanavek	piikaq	malghughqelluni.	Nuna	ufsugusan,	uyghaget	quupaghtaatkat,
B01_27_Matthew_V52	lliivghet	qelpeghaghtaatkat,	uglalghiitlu	Kiyaghneghem	yugi	tuqulaghaatkaayalghiit	unguvaghtuutkat,
B01_27_Matthew_V53	enkaam	lliveghmeggneng	aanleghaatkat.	Kingunganeng	Jesus-em	unguvaghtellghan	aglaghtuutkat	Agleghnalghiimun	Neghllagmun,	tawani	yulghutem	esghaqiit.
B01_27_Matthew_V54	Tawani	qaquuraghvigmi,	umiilwaaghenkut	pilluwaghtekullghhiit	kelengakegkangat	Jesus,	esghaghyamegteggu	nuna	qapragllalghii,	tamaanallu	sangwaa	piyan,	alingruughuteghllakat.	Pikat,	“Ipapestaaq	una	Ighnequmayaghtagu	Kiyaghneghem!”
B01_27_Matthew_V55	Tamaanteftut	aghnalghutet	esghapalghiit	uyavaneng.	Galilee-meng	maligtekaat	Jesus	kayusiinnaluki.
B01_27_Matthew_V56	Akulngitniteftut	Mary	Magdala-ghmii,	Mary-llu	naangak	James-enkuk	Joseph-enkuk,	Zebedee-mllu	ighneghegkenka	naangak.
B01_27_Matthew_V57	Whanikuyagu	aklungilnguq	yuuk	aatgha	Joseph,	Arimathea-ghmii,	maligsaaghtenga	Jesus-em	kaatkaq.
B01_27_Matthew_V58	Pilate-mun	piluni	Jesus-em	yugusii	tungsiqaa.	Enkaam	Pilate-em	qelghutkaa	yugusiq	Joseph-mun	tuunesqelluku.
B01_27_Matthew_V59	Enkaangam	tuguluku	yugusii,	nutaghaghllugkun	qiipaghakun	iimgutkaa.
B01_27_Matthew_V60	Taagken	llikaa	ellmi	lliveghraghaghmikun,	uyghagrugllagkun	laagtestekamikun	siklaqumeng.	Taagken	paaynganun	ullghitaghlluku	uyghagllak,	apeghiighyami	aghulaqegkaq.
B01_27_Matthew_V61	Tawanteftuk	Mary	Magdala-ghmiinkuk,	aallghallu	Mary	lliveghmun	ayuqlutek	aqumgalghiik.
B01_27_Matthew_V62	Unaamingani	kingunganeng	Yataghqefigem	Aghneghan,	chief	priest-etlu,	Pharisees-etlu	aleghqughyaghtuqaat	Pilate.
B01_27_Matthew_V63	Pikaat,	“Yuguniiq,	neqamikaghput	taana	puughtista	salin	unguvaluni	pikaaguq,	‘Pingayut	aghneghet	atughluki	unguvaghteslequnga.’
B01_27_Matthew_V64	Enkaangam	kayagutigu	lliivgha	kelengakngwaaghesqelluku	pingayunun	aghneghnun,	luuraq	maligsaaghtengita	yugusii	teglegluku	ungipaannayukatki	yuget	unguvaamaniluku.	Una	iqlengaq	seghleghataghaayaghqaaguq	sivulighmeng.”
B01_27_Matthew_V65	Pilate-em	pikii,	“Kelengakistelguusi,	elngaatall	kelengakestengngwaaghteggu	lliveq.”
B01_27_Matthew_V66	Enkaam	lliveghmun	aglaghluteng	maghqalluku	nalluniiqaat	uyghak	qelpeghhnayukatgu.	Taagken	qelghutkaat	pilluwaghtenun	kelengakesqelluku.
B01_28_Matthew_V1	Sabbath-em	kingunganeng,	aghtaghaghaqaallu	sivulighmi	aghneghani	santillghem,	Mary	Magdala-ghmii,	ilangallu	Mary-m,	lliveq	esghaghyaghtuqaak.
B01_28_Matthew_V2	Tawani	pilleghmi	nuna	qapragllakaq	qayughllak	Atanghem	yaqulga	qilagmeng	ukikaq.	Lliivghem	paayngan	uyghaga	ullghitaghtaghluku	aqumegkaa.
B01_28_Matthew_V3	Esghaqaaluni	nighugpaguullghiistun	nighugtutkaghmi,	aatkiillu	qatelghiit	anigustun.
B01_28_Matthew_V4	Kelengakistet	yaqulegmeng	alingruuqat	repall	ungeleglluteng,	tuqukastunllu	lliiqat.
B01_28_Matthew_V5	Iwernga	aghnak	yaqulgem	pikakek,	“Alingegpenatek.	Liisimakamtek	Jesus	ivaghaqaghtek,	qaquuraqaayalghii.
B01_28_Matthew_V6	Whaanneghituq;	unguvaamaaq	pinaqnilleghmitun.	Tagitek,	esghaghyaghtughtegnegu	lliviksaqanga.
B01_28_Matthew_V7	Enkaam	ungipaatqaghsaghtughtegneki	maligsaaghtengi	unguvaamaniluku	tuqulleghmeng,	agallu	sivullgaaghumaaq	Galilee-mun.	Taagani	esghaghlleqaghsi!	Taawa	ungipaatamtek.”
B01_28_Matthew_V8	Enkaangam	tawaninginaq	lliveghmeng	aghulaqegkak,	alingumaagmeklu	quyaghllagumaagmeklu,	ketanqusnaq	ungipaasaghtuqiik	maligsaaghtengi.
B01_28_Matthew_V9	Jesus-em	aliighaghfiklukek	pikakek,	“Nekeggmelleq	elpetegnilli.”	Enkaam	taakuk	aghnak	takuluku,	itegii	nuqneqluki	maniguqaak.
B01_28_Matthew_V10	Taagken	Jesus-em	pikakek,	“Alingegpenatek.	Ungipaasaghtughtegneki	malighsaaghtenka	anglegusiitkanka,	Galilee-mun'nguq	aglaghlit	taaganinguq	esghaghlleqaatnga.”
B01_28_Matthew_V11	Aghnak	igleghsimalukek,	lliveghmelnguut	ilangi	kelengakistet	Jerusalem-emun	iteghluteng,	chief	priest-enun	aapqaat	qamaglluku	tamaana	apeghiiqaq.
B01_28_Matthew_V12	Enkaam	chief	priest-etlu,	siivanlleghetlu	qerngughlluteng	agghitkat.	Taagken	maniliteghllagluki	pilluwaghtet,
B01_28_Matthew_V13	pikiit,	“Ungipaannakesi	yuget,	‘Unugmi	qavaasimaluta	maligsaaghtengita	tagiluteng	teglegumaat	yugusii.’
B01_28_Matthew_V14	Governor-em	nagaquumakagu	whangkuta	aleghqughlleqaghput	enkaam	seghleliillengnaanghitusi.”
B01_28_Matthew_V15	Kelengakistet	mani	tuguluku	pisqelleghmegestun	pikat.	Enkaam	whavemun	kenlanga	Jews-et	paninang	aapghaqaat	Jesus-em	yugusii	teglekaqniluku	maligsaaghtenganun.
B01_28_Matthew_V16	Tawaten	pimaluki,	taakut	qula	ataasiq	siipneqluku	maligsaaghtet	aglaqat	Galilee-mun,	naayghamun	Jesus-em	pisqellghatun	tawaten.
B01_28_Matthew_V17	Esghaghyamegteggu	Jesus	maniguqaat,	iwernga	ilangita	aygughikegkaat	ellngangutanga.
B01_28_Matthew_V18	Jesus-em	takuluki	pikii,	“Qamaglluni	aghtughyaghqaanghilleq	qilagmillu,	nunamillu	whangamnun	tagivaqaaguq.
B01_28_Matthew_V19	Tamaaken	apalluqluku	aghulaqlusi	qamaglluki	yuget	maligsaaghtengllaghteki	whangamnun,	paaptaayelaghteki	Aatghakun	Atam,	Ighneghem,	Agleghnalghiimllu	Taghnegham.
B01_28_Matthew_V20	Apeghtuusaqiteki	qaatkesqelluki	qamaglluki	qelghutkanka	elpesinun.	Elpesinitepestaaghllequnga	quunpeng	kenlanga	kenletghuutellghanun	nunam.”
B02_01_Mark_V1	Pinilghiit	Ungipat	Jesus	Christ-ameng	ayuqelghiit,	Ighneghaneng	Kiyaghneghem	piinliqaagut	whaten:
B02_01_Mark_V2	Uuknaliqistem	Isaiah-m	igaqegkaqaa	Kiyaghneghem	whaten	pillgha,	“Ungipaghteka	kayagtekestaghnaqaqa	sivugpeni	yataaghqesqelluku	tuumkaghqan.
B02_01_Mark_V3	Kilgaani	ma	akilghuugaquq	whaten,	‘Atanghem	tuumnga	yataaghqiteggu,	taklaghteggullu!’”
B02_01_Mark_V4	Taana	ungipaghta	John-nguuq	Paaptaayesta.	Kilgaani	paaptaayelaghaquqlu	ungipaghaquqlu	whaten,	“Avuteghqellusi,	seghleghqennanighlusi	paaptaayetek,	enkaam	Kiyaghneghem	seghevulleqiisi.”
B02_01_Mark_V5	Judea-ghmiitlu	Jerusalem-eghmiitlu	nagasaghtuutkaat	John.	Enkaam	seghleghqelleteng	apeghranghatki	paaptaayaaqegkangi	kiiwegni	Jordan-meng	aatqelghiigni.
B02_01_Mark_V6	John-em	aatkii	camel-em	melqwaneng	ulimaaghet,	meqameng	tafsiluni,	neghaqelghii	locust-mengllu	honey-mengllu.
B02_01_Mark_V7	Ungipaqikaq	whaten,	“Kingumneng	yuuk	tagiyaghqaaguq	aghtughyaghqaanghitaghalghii	whangamneng.	Whanga	sasiinghitunga	repall	itemtepagningitanka	singii.
B02_01_Mark_V8	Meghmeng	paaptaayaaqamsi,	iwernga	ellngan	paaptaayelleqiisi	Agleghnalghiigneng	Taghneghagneng.”
B02_01_Mark_V9	John	tawaten	aneghsimaluku	Jesus	kaatkaq	Nazareth-meng,	Galilee-melngughmeng,	enkaam	John-em	paaptaayekaa	Jordan-egni.
B02_01_Mark_V10	Paaptaayeneghmeng	taaqsatni	Jesus-em	tawaninginaq	esghaqii	qilaget	qelpelghiit,	Agleghnalghiiklu	Taghneghak	ukilghiik	ellminun	dove-etun	ayuqlutek.
B02_01_Mark_V11	Memllu	qilagmeng	pikaa,	“Ighneqamken,	piniqegkamni.	Efquqepigtamken.”
B02_01_Mark_V12	Tawaninginaq	Agleghnalghiim	Taghnegham	Jesus	aghulaqestekaa	kilgaanun.
B02_01_Mark_V13	Ellnginaghhaakaq	iwerngaqun	nuyaalghiit	teghikusat	tamaantekat.	Tamaansimaluku	Tughneghaam	nanghiiqukaa	ketwhell	40	aghneq,	iwernga	yaqulget	aflengakegkaat.
B02_01_Mark_V14	Tagtalmi	taakwani	kingunganeng	John-em	anusimingllallghan,	Jesus	Galilee-lluni	ungipaqikaq	Pinilghiineng	Ungipaneng	Kiyaghneghtaneng.
B02_01_Mark_V15	Pikaq,	“Pilleghqaq	whaa	kaasimaaq	enkaam	Ataneghpagullgha	Kiyaghneghem	whaa	whaantuq!	Avuteghqellusi,	seghleghqennanighlusi	ugpeqiteki	Pinilghiit	Ungipat!”
B02_01_Mark_V16	Jesus	igleghutkelluku	Naayvam	Galilee-m	esnengakun	esghaqakek	maalghuk	iqalliniightek	siiftilghiik	negaghpagmeng.	Simon-enkunguftuk	Andrew-nkuk	anglegutkullghiik.
B02_01_Mark_V17	Jesus-em	pikakek,	“Maligtegnenga,	apeghtughnaqamtek	yugmeng	naapsagutesqellutek.”
B02_01_Mark_V18	Tawaninginaq	negaghpatek	unilluki	maligtekaak.
B02_01_Mark_V19	Tazingapighqaaghluni	esghaghlaataqakek	James-enkuk	John-enkuk	anglegutkullghiik,	ighneghqek	Zebedee-m.	Negaghpagmegneng	ilaaghtulghiik	angyamegni.
B02_01_Mark_V20	Jesus-em	esghaqiinaghlukek	pikakek,	“Maligtegnenga!”	Enkaam	angyakun	unilluku	atayek	Zebedee,	taakutlu	qepghaghtenguluki	tugukateng,	maligtekaak	Jesus.
B02_01_Mark_V21	Jesus-enkut	maligsaaghtekullghiit	Capernaum-emun	kaatkat.	Sabbath-ngughsagu,	Jesus	synagogue-elluni	apeghtughikaq.
B02_01_Mark_V22	Nagallghiit	saghiighayagutkaat	apeghtughillgha,	qayughllak	apeghtughikaq	Kiyaghneghem	pilleghqalitellghakun,	apeghtughistengistun	Liilightuusat	pigpenani.
B02_01_Mark_V23	Taagken	yuuk	ilumikun	tughneghalek	iteghluni	synagogue-mun	akilghuukaq,
B02_01_Mark_V24	“Jesus,	Nazareth-eghmii,	sangamta	qinuyugsikut?	Naafqesaghtuuzikuut?	Kinanguten	liisimakaqa,	Yugulighistenguuten	Kiyaghneghem	akequsaqegkaa	kayaglleqniluku.”
B02_01_Mark_V25	Jesus-em	aghyuuqaa	tughneghaq,	“Nepngunang,	aani	yugmeng.”
B02_01_Mark_V26	Tughneghaam	yuuk	sayugpagtaghtesluku,	araghllagumaghmi	aanegkaq.
B02_01_Mark_V27	Yuget	saghiighayugluteng	ellmeggneng	aapqughaaghutkat,	“Una	sangaawa?	Una	apeghtuusaghraghaaguq!	Kiyaghneghem	aghtughyaghqaanghillghakun	uum	yugem	qelghii	tughneghaat	aanesqelluki,	legan	qaatkaat.”
B02_01_Mark_V28	Enkaam	Galilee-lqaaghaghmi	yuget	ungipaqnginaamaan	Jesus	pikaat.
B02_01_Mark_V29	Taagken	Jesus	aanaghesnaghluni	synagogue-meng,	Simon-enkuk	Andrew-nkuk	mangteghiitnun	pikaq,	James-enkuklu	John-enkuk	maligtekaak.
B02_01_Mark_V30	Simon-em	sakinga	ingaghmeteftuq,	puqleghaluni.	Legan	Jesus	kaatuq	ungipaatkaat	aghnaq	qinuyuguniluku.
B02_01_Mark_V31	Iteghluni	aghnaq	iiggakun	tuguluku	nekevestekaa	enkaam	puqleghangiilluni,	kepsiiqunginaamiita	pikii.
B02_01_Mark_V32	Sabbath-em	ighivgaani	siqineq	tevighyan	Jesus-mun	tagiquutkiit	qinuyulghiit,	tamaakutlu	tughneghalget	ilumegteggun.
B02_01_Mark_V33	Qamagtengngwaaghluteng	Capernaum-eghmiit	mangtegham	manughaani	qerngughutkat.
B02_01_Mark_V34	Enkaam	Jesus-em	uglalghiit	naallghuquqii	allaaghhiinaghneng	aqnighneghitneng,	aanesquqiillu	tughneghaat	yulghutet	ilungitneng.	Tughneghaat	sameng	pisimangilkangi,	qayughllak	kinangutanga	liisimakegkangat.
B02_01_Mark_V35	Salin	aghsugniiteghllagluku,	Jesus	makelluni	aanegkaq	yughaghnaluni	kilgaani.
B02_01_Mark_V36	Simon-enkut	ilakulghiit	ivaghyaghtuqaat,
B02_01_Mark_V37	naalkesamegteggu	pikaat,	“Yuget	ivanghiighutaqaaten.”
B02_01_Mark_V38	Yeghlegi	Jesus-em	pikii,	“Ilangitnun	nunat	pinaqukut.	Ellngitnillu	ungipaqiyaghqaagunga,	qayughllak	tamaaken	apalluqluku	taginguunga.”
B02_01_Mark_V39	Enkaam	Galilee-lqaaghaghmi	igleghutkelluku	ungipaqikaq	synagogue-nni,	aanesquqiillu	tughneghaat	yuget	ilungitneng.
B02_01_Mark_V40	Yuuk	leprosy-lek	tagiluni	Jesus-mun	manungakun	segesqughlluni	nangllegsipiglluni	pikaa,	“Piyukelqegkuvgu	naallghutaghtinga	ukmangiightesqellunga.”
B02_01_Mark_V41	Jesus-em	nangllegyagulluku	nengugluku	saaftutkelluku	pikaa,	“Piyukelqaqa,	naallghuten!”
B02_01_Mark_V42	Tawaninginaq	yuuk	naallghulluni	ukmangiightekaq.
B02_01_Mark_V43	Taagken	Jesus-em	ineghtengngwaaqaa,	“Nagataghten,	wataghllak	kinkut	alngunak	ungipaategpenaki	naallghunniluten	whangamnun.	Itupill	priest-mun	yuvghiighsighyaghtaa.	Enkaam	aghqerraaghhaaten	Moses-em	Liilightuusiita	pisqellghistun	ipapighqesqelluku	yugnun	naallghutellghen.”	Taagken	tawaninginaq	aghulaqestekaa.
B02_01_Mark_V45	Iwernga	yugem	igleghutkelluku	nani	alngunak	aapghumanginaqaa	Jesus-mun	naalghusimaniluni.	Taagken	kenlanga	Jesus	alngunak	nenun	pinaniqaq,	qayughllak	yulghuteghllaget	takwaaqegkangat,	enkaam	paaghqillghani	kiyaghtekaq.	Iwernga	naken	alngunak	yulghutet	paninang	takwaaqegkangat.
B02_02_Mark_V1	Mulugpenani	Jesus	uteghniqaq	Capernaum-emun,	enkaam	ungipaqegkaat	nayuqaqegkemininniluku	mangteghami.
B02_02_Mark_V2	Yuuk	tagilaghaasalghiimi	ellnganun	kangsuutkat	repall	manughamun	qakmavek.	Jesus	ungipaqimaluku	Kiyaghneghem	akuzitanganeng,
B02_02_Mark_V3	estamat	yuget	kevegtughluku	uniiqaq	yuuk	tagitkaat	ellnganun.
B02_02_Mark_V4	Kaatulluku	itghunneghmeng	aghtuqaat,	qayughllak	yuuk	kangsuuteghllagulghii.	Enkaam	mangtegham	qaayngan	tile-ngi	ikughluki	reghighulluku,	yuuk	allighaakun	ukigtekaat	Jesus-em	nallangakun.
B02_02_Mark_V5	Jesus-em	liisimakegkangi	ugpeqilleghtulngit,	enkaam	uniiqaq	yuuk	pikaa,	“Ighnemni,	seghleghqelleghten	seghevutellengut.”
B02_02_Mark_V6	Tawani	apeghtughikayuget	Liilightuusaneng	aqumgallghiit	sumeghtaghaqat,
B02_02_Mark_V7	“Sangami	yuuk	una	tawaten	akuzii?	Akuzillgha	seghleghuuq,	qayughllak	Kiyaghneghunilghii!	Kiyaghneghhiinaaguq	seghleghqelleghneng	seghevutiyaghqaq!”
B02_02_Mark_V8	Tawaninginaq	Jesus-em	sumeghtaghallghit	liisimakegkii	enkaam	pikii,	“Sangan	tawaten	sumeghtaghaghetsi?
B02_02_Mark_V9	Nalikek	piyaqniitaghaghlleqak	uniiqaq	yuuk	piyaqumkun,	‘Seghleghqelleghten	seghevutellengut’	nalighmeng,	‘Makelluten,	allighan	tuguluku	piyugi?’
B02_02_Mark_V10	Iwernga	liisimakesugaqa	Ighnegha	Yugem	seghevutiyaqleguuq	seghleghqelleghneng	nunami	whani.”	Enkaam	uniiqaq	yuuk	pikaa,
B02_02_Mark_V11	“Ungipaatamken,	maketen,	allighan	tuguluku,	elpesinun	aglaa!”
B02_02_Mark_V12	Yuget	esghapakaat	yuuk	tawaninginaq	nekevluni,	allighani	tuguluku	aanelghii.	Enkaam	qamagtengngwaaghluteng	tawanlenguut	saghiighayukat,	usuqegkaatlu	Kiyaghneq,	“Whatelngughmeng	esghaasigasaghtukut!”
B02_02_Mark_V13	Taagken	Jesus,	esnenganun	Naayvam	Galilee-m	pinqigtekaq.	Yulghuteghllaget	takulaghaasatni	apeghtuqii.
B02_02_Mark_V14	Igleghutkelluku	esghaqaa	tax-neng	qerngughtista,	aatgha	Levi,	ighnegha	Alphaeus-em.	Aqumgaftuq	qepghaghvigmini.	Jesus-em	pikaa,	“Maligtinga.”	Levi-em	nekevluni	maligtekaa.
B02_02_Mark_V15	Tawani	ighivgaghmi,	Jesus-enkut	maligsaaghtekullghiit	Levi-enkunun	neghyaghtuqat.	Neghelgusiqiit	tax-neng	qerngughtistelghutetlu	tamaakutlu	qaatkusigalnguut	Jews-et	Liilightuusiitnun.	(Tawatelnguutlu	yuget	maligsaaghukangat	Jesus.)
B02_02_Mark_V16	Ilangi	apeghtughistengit	Liilightuusat	Pharisees-ngulghiit,	esghaghyamegteggu	Jesus	neghelgusighilghii,	aaptekiit	maligsaaghtengi,	“Sangami	Jesus	neghaqa	tax-em	qerngughtistengitnillu	seghleghqestenillu?”
B02_02_Mark_V17	Jesus-em	nagalluki	pikii,	“Aghallegtaq	qinuyulghiinun	pinguuq,	yugunqegtanun	pingunghituq.	Tawateghpigaq	ungipaasaghtuuganka	seghleghqestet	avuteghqesqelluki,	nakaan	tamaakut	seghleghqiganniluteng	pilghiit.”
B02_02_Mark_V18	Ataasimi	aghneghmi,	John-em	Paaptaayestem	maligsaaghtengillu	Pharisees-etlu	fast-engulghiit.	Ilangita	yuget	takuluku	Jesus	aaptekaat,	“Sangameng	John-em	Paaptaayestem	maligsaaghtengillu	Pharisees-etlu	maligsaaghtengit	fast-aaqat,	naqam	elpek	maligsaaghteten	pigpenateng?”
B02_02_Mark_V19	Jesus-em	kiimsiqii,	“Nulightughnaqelghiim	aqelqii	fast-elleqaat	neqenghaghqellghani?	Yeghlegillu!	Nulightughnaqelghii	paninang	tawanlluku	tawaten	pinaanghitut.
B02_02_Mark_V20	Nulightughnaqelghiistun	ayuqunga,	maligsaaghtenka	nulightughnaqelghiim	aqelqiistun	ayuqut.	Aghulaqestekanganga	elngaatall	tawani	aghneghmi	maligsaaghtenka	fast-ellequt.
B02_02_Mark_V21	“Kitum	alngunak	nutaghaq	qiipaghaq	qellughsimangilnguq	ilaaghusiqnaanghitaa	qaaslilugegnun.	Ilaaghusiqegkumigu	piigutaaghaghllequq,	enkaam	piilleq	sullevataghllequq.
B02_02_Mark_V22	Enkaamllu	kitum	alngunak	awataghpaluk	imighnaanghitaa	wine-eghraghaghmeng.	Imiqumigu	awataghpaluk	quupaghllequq	enkaam	wine-a	sakusiiqellequq,	awataghpaluklu	naavellequq.	Tamaaken	apalluqluku	wine-eghraghaq	awataghpagraghaghmun	kuuvyaghqaaguq!”
B02_02_Mark_V23	Ataasimi	Sabbath-mi,	Jesus	igleghtekaq	wheat-et	piitfigitgun.	Maligsaaghtengita	igleghalgusiitkelluku	wheat-et	piitutangitneng	ikutaghtaqukat	neghnaluteng.
B02_02_Mark_V24	Taagken	Pharisees-et	aaptekaat	Jesus,	“Esghaqaghqiqun!	Sangameng	maligsaaghteten	saghnaat	wheat-et	piitutangitneng?	Tawaten	pilleghmegteggun	qepghaghtut	Sabbath-mi,	enkaam	qaatkunneghitnguut	Liilightuusamnnun.”
B02_02_Mark_V25	Jesus-em	pikii,	“Atightiigasteggu	David-em	pillgha	qavngarugllak?	Yukullghiit	iyatiqaqngameng,
B02_02_Mark_V26	David	iteghluni	Kiyaghneghem	Mangteghaanun	neghegkaaguq	neqekrangllameng	Kiyaghneghmun	tuunegkameng.	Tawaten	pikaaguq	Abiathar,	High	Priest-nguluku.	Liilightuusamta	pillghani	priest-nginaghhaat	neghyaghqaayaghtut	tamaaken	neqekrangllameng,	iwernga	David	neghluni	yunillu	tuunegkaqii.”
B02_02_Mark_V27	Taagken	Jesus-em	pikii,	“Sabbath-a	nakmikegkaaguq	meghnaliviguluni	yugem	pinighqelleghqaanun.	Sabbath-a	nakmikegkaanghituq	yugmun	ikfiqliighutkesqelluku.
B02_02_Mark_V28	Enkaangam	whanga,	Ighneghani	Yugem,	Atanghuunga	talwa	Sabbath-mun.”
B02_03_Mark_V1	Taagken	Jesus	aglanqigtekaq	synagogue-mun,	tawanteftuq	yuuk	inglungi	iiggan	uniiqat.
B02_03_Mark_V2	Ilangita	yuget	tawanlenguut	riirngingwaaqaat	Jesus-em	naallghunnayukagu	Sabbath-mi.	Naallghuskagu	whaten	pinaluku,	“Anaggututen!”
B02_03_Mark_V3	Uniiqameng	iiggelek	yuuk	Jesus-em	pikaa,	“Tagi	whavek.”
B02_03_Mark_V4	Taagken	yuget	aaptekii,	“Liilightuusamta	sasqinkut	Sabbath-mi?	Pinitun	pisqinkuut,	nalighmeng	seghletun?	Yugulighisqinkuut,	nalighmeng	tuqutisqinkuut?”	Iwernga	yuget	qallegnanighwaaghutkat.
B02_03_Mark_V5	Jesus-em	esghapagngaaghmiki	ugumiyagutkii,	naqam	iilqutkumiita	pineghllugullghitnengllu	waakigatngitnengllu.	Taagken	Jesus-em	qiivluku	yuuk	pikaa,	“Iiggeten	nengugutiki.”	Legan	nengugutii	aga	naallghutkat.
B02_03_Mark_V6	Enkaam	Pharisees-et	aanaghesnaghluteng	synagogue-meng,	Herod-em	ilapgastengitnun	aglaghluteng	agghitkegkaat	naten	tuqutelleghqameng	Jesus.
B02_03_Mark_V7	Jesus-enkut	maligsaaghtekullghiit	Naayvamun	Galilee-mun	aglaqat.	Yulghuteghllaget	maligtekiit,	qayughllak	nagaquqaqegkangit	Jesus-em	allaaghllugwhaghtillghi.	Tamaana	yulghun	Galilee-meng,	Judea-meng,	Jerusalem-emeng,	Idumea-meng,	Jordan-em	Kiiwem	inglunganilngughneng	nunaneng,	Tyre-meng,	Sidon-meng	pingulghiit.
B02_03_Mark_V9	Yuuk	uglaghighllagyan	Jesus	maligsaaghteminun	angyameng	yataaghqutesqegkaq	luuraq	ighlleghnayukangatni	meghmun.
B02_03_Mark_V10	Yulghun	naallghuquqaqutanganeng	qamaglluteng	qinuyuget	ellnganun	kaannaqeghllakat	saaftepigesnaghnaluku.
B02_03_Mark_V11	Tamaakutlu	tughneghaat	yuget	ilungitnilnguut	esghaneghmegteggu	Jesus,	sivungakun	ullghaghlluteng	akilghuugaqelghiit,	“Kiyaghneghem	Ighneqaaten!”
B02_03_Mark_V12	Iwernga	Jesus-em	ineghtengngwaaqii	tughneghaat	kinangutni	apefqaan	pisqelluku.
B02_03_Mark_V13	Taagken	Jesus	qemimun	mayughluni	yuget	piyukegkani	tagsighteqii.	Tagilaghaasata
B02_03_Mark_V14	nakmikegkii	qula	maalghuk	siipneqluku	yuget	apostle-nguluki.	Taagken	pikii,	“Whangamnitesqellusi	nakmikamsi,	kayaglleqamsillu	ungipaghyaghtiisqellusi.
B02_03_Mark_V15	Aghtughyaghqaanghillelgullequsillu	tughneghaat	aanestesqelluki	yugneng.”
B02_03_Mark_V16	Ukut	nakmikegkaqii,	Simon,	(Jesus-em	ateghiqaa	Peter-meng);
B02_03_Mark_V17	James-enkuk	John-enkuk,	ighneghqek	Zebedee-m,	(Jesus-em	atiqakek	Boanerges-meng,	whaten	pisimeng,	“Ighneghqek	Kallugem”);
B02_03_Mark_V18	Andrew-nkut,	Philip-enkut,	Bartholomew-nkut,	Matthew-nkut,	Thomas-enkut,	James-llu	ighnegha	Alphaeus-em,	Thaddaeus-enkut,	Simon-llu	Zealot-a,
B02_03_Mark_V19	Judas	Iscariot-lu	uveghpagutiyaghqaq	Jesus-meng.
B02_03_Mark_V20	Taagken	Jesus	tukughminun	aglaqaq.	Yulghuteghllaget	aglaghtuullaataqat	ellngitnun,	repall	Jesus-enkut	maligsaaghtekullghiit	neghepagningiitkat.
B02_03_Mark_V21	Nengllugutangan	nagaqughluku	tawaten	aneghtellgha	aqfakaat,	qayughllak	yuget	pikangat	nallungughhniluku.
B02_03_Mark_V22	Ilangi	apeghtughikayuget	Liilightuusaneng	Jerusalem-emeng	tagikat	whaten	pimaaqelghiit,	“Beelzebul	Jesus-em	ilunganituq!	Enkaam	aanesqughaqii	tughneghaat	yugneng	aghtughyaghqaanghillghakun	Beelzebul-em,	umiilwaaghitgun	tughneghaat.”
B02_03_Mark_V23	Enkaam	Jesus-em	tagsighluki	yuget	ungipaghaatkii,	pikii,	“Tughneghaq	ellmineng	aanesleqaa?
B02_03_Mark_V24	Ataneghpagulleq	aafquuskumi,	taana	ataneghpagulleq	qerngaghmennaanghituq.
B02_03_Mark_V25	Nengllugutet	aafquuskumeng,	taakut	nengllugutet	qerngaghmennaanghitut.
B02_03_Mark_V26	Tawateghpigaq	Tughneghaankut	aafquulluteng	pilluguskumeng,	Tughneghaq	nekevghapagningiilluni	kenlekaghqaminun	kaallequq.
B02_03_Mark_V27	“Kina	alngunak	iteghnaanghituq	iknaqelghiim	yugem	mangteghaanun	wayaghteghnaluki	saghyangi.	Sivukluku	iknaqelghii	yuuk	asighqaghlluku,	taagken	wayaghteghlleqii	saghyangi.
B02_03_Mark_V28	“Ipa	ungipaatamsi,	yuget	seghevutellengyaghqaagut	seghleghqellghitneng,	seghletunllu	akuzitkellghitneng	Kiyaghneq.
B02_03_Mark_V29	Iwernga	kitum	alngunak	seghletun	akuzitkegkumikek	Agleghnalghiik	Taghneghak	seghevutellengnaanghituq,	qayughllak	seghleghqengnguuq	Kiyaghneghem	seghevusaghqaqenghilkanganeng.	Taana	seghleghqelleq	kenglengilnguuguq.”
B02_03_Mark_V30	Jesus	tawaten	akuzikaq	qayughllak	ilangita	pikaqegkangat,	“Tughneghalguuq	ilumikun.”
B02_03_Mark_V31	Taagken	Jesus-em	naangallu	anglegutangillu	kaatkat.	Manughamelluteng	aanesqegkaat	esghaghyugniluku.
B02_03_Mark_V32	Yulghutet	aqumuutngalghiit	Jesus-em	uvitangani	ungipaatkaat,	“Qakma	naagpeklu	anglegutegpeklu	esghaghyugaqaaten.”
B02_03_Mark_V33	Jesus-em	aaptekii,	“Kinangaawa	naaka?	Kinkungaawat	anglegutenka?”
B02_03_Mark_V34	Yugsughaluni	aqumgalghiit	pikii,	“Elpesi	naakamsillu,	anglegutkamsillu!
B02_03_Mark_V35	Kitum	alngunak	atuqegkumigu	Kiyaghneghem	piyukellgha,	anglegutkaqallu	naakaqallu.”
B02_04_Mark_V1	Taakwaningani	Jesus	apeghtughilaataqaq	Naayvam	Galilee-m	esnengani.	Elngaatall	uglapiglleghhii	yuuk	tagilaghaateghllakaq	ellnganun,	repall	angyamun	uuglluni	aqumegkaq,	llaaghanwha	yulghutet	naayvam	esnenganitkat.
B02_04_Mark_V2	Ungipaghaatetgun	allaaghiinaghmeng	apeghtuqii.	Apeghtughitkelluku	pikii,
B02_04_Mark_V3	“Nagatek!	Piitesighaghta	aglaghluni	piitesiighaghvigminun
B02_04_Mark_V4	ifkaghquqaq	piitutneng.	Ilangi	piitutet	tekitkat	tumetgun,	enkaam	qawaaget	tagiluteng	neghuqiit.
B02_04_Mark_V5	Ilangi	piitutet	tekitkat	uyghagtuqakun	sunapagilngughqun.	Tawaninginaq	piitkat,	qayughllak	sunanga	ugmestaaghhaq.
B02_04_Mark_V6	Enkaam	siqineq	piisalghiimi	maatneghan	paneghtekii	piinneghhat,	akungellghitutmeggneng	palirakegtekat.
B02_04_Mark_V7	Ilangi	piitutet	tekitkat	sikughllugtuqakun,	sikughlluget	piisalghiimeng	piitfigiqiit	grain-et.
B02_04_Mark_V8	Naqamalla	tamaakut	tekitkat	sunakegtakun	piitestighllakat	grain-meng,	ilangi	30,	ilangi	60,	enkaam	ilangi	100.”
B02_04_Mark_V9	Jesus-em	taaqniqii	whaten,	“Sigutelgukufsi	nagatusighqameng,	nagatek!”
B02_04_Mark_V10	Taam	kingunganeng	Jesus	ellnginaaghsan,	qula	maalghuk	siipneqluku	maligsaaghtengitallu	ilangitallu	tamaakut	nagatkat	aaptekaat	ungipaghaatkegkaaneng.
B02_04_Mark_V11	Jesus-em	pikii,	“Elpesinun	Kiyaghneghem	liigikestaa	talughngalghii	ipapighqellgha	Ataneghpagullghem.	Sivunghani	liitesimangisaghaa.	Iwernga	tamaakut	iqitngalghiit	Kiyaghneghem	Ataneghpagullghaneng	nagaqughaqut	sameng	tamaghhaaneng	ungipaghaatetgun.
B02_04_Mark_V12	Enkaam	‘Esghaannaqaqut,	esghaannaqaqut	esghaategpenateng.	Nagataqut,	nagataqut	liigikegpenateng.	Pikaayaquyeng	qiivnayaghtut	Kiyaghneghmun,	enkaam	seghevunnayaghii.’”
B02_04_Mark_V13	Taagken	Jesus-em	aaptekii,	“Taana	ungipaghaan	piitesighaghta	liigikenghitestegguu?	Natenmi	liigiknaqesteki	alngunak	ungipaghaatet?
B02_04_Mark_V14	Piitesighaghta	ifkaghqilghii	piitutneng,	Kiyaghneghem	akuzitanganeng	ungipaghtengatun	ayuquq.
B02_04_Mark_V15	Ilangi	yuget	qellighllakastun	tumestun	ayuqut.	Piitutet	tekinneghata	tumetgun	qawaaget	neghaqiit.	Tawateghpigaq	tamaakut	yuget	nagaquunneghata	Kiyaghneghem	akuzitanganeng	tawaninginaq	Tughneghaam	puygustaqii.
B02_04_Mark_V16	Ilangi	yuget	uyghagtuqastun	sunastun	ayuqut.	Akut	uyghagtuqamelnguut	asivapagigatut.	Tamaakut	yuget	nagaquunneghmeggni	Kiyaghneghem	akuzitanganeng	tawaninginaq	tuguklighaqiit	quyakusiqluki.
B02_04_Mark_V17	Iwernga	ugpeqngwaaghigalkangit	akuzitangi	enkaam	ugpellghit	mulungigatut.	Seghleliineghmeggni,	nalighmeng	amyuutkellengneghmeggni	apalluqluku	ugpeqilleghteng	Kiyaghneghem	akuzitanganeng	tawaninginaq	ugpeqinanighaqut.
B02_04_Mark_V18	Ilangi	yuget	sikughllugtuqastun	sunastun	ayuqut.	Piitutet	sikughllugtuqakun	tekitkat	nagungigatut,	qayughllak	sikughlluget	piitfigighaqegkangit.	Tamaakut	yuget	nagaquneghmegteki	Kiyaghneghem	akuzitangi	qaatkigatiit,
B02_04_Mark_V19	qayughllak	una	unguvalleq	nulqaaviighutkaqaat,	teghhwaaghiitkaqaatlu	aklungi,	samengllu	wata	allgeghutaghaghyugaqut.	Tawateghpigaq	sikughlluget	piitfigillghistun	piitutet,	tamaakut	yuget	piyukellghita	puygustaqiit	Kiyaghneghem	akuzitangi.
B02_04_Mark_V20	Iwernga	ilangi	yuget	pinilghiistun	sunastun	ayuqut.	Piitutet	tekitkat	pinilghiikun	sunakun	elngaatall	nawaaqut.	Ilangi	piitestiiqut	30,	ilangi	60,	ilangi	100.	Tawateghpigaq	tamaakut	yuget	nagaquneghmegteki	Kiyaghneghem	akuzitangi	qaatkaqiit,	enkaam	elngaatall	qepghaghaqut	Kiyaghneghmun.	Ilangi	wataqaaghaq	qepghaghataaghaghaqut	ilameggneng.”
B02_04_Mark_V21	Jesus-em	nagneghutkii,	“Kitum	alngunak	kenelghutak	itghullukek	sagneghem	asinganun	llinaanghitaak,	nalighmeng	qavaghvigem	asinganun.	Itupill	quulvaqun	llilleqaak.
B02_04_Mark_V22	Sangwaa	alngunak	iiqaq	qaaynganun	lliighyaghqaaguq,	sangwaallu	alngunak	saapegkaq	saaputiighyaghqaaguq.
B02_04_Mark_V23	Sigutelgukufsi	nagatusighqameng,	nagatek!”
B02_04_Mark_V24	Whatenllu	pikii,	“Nagatngwaaghtengnga!	Tuunilleghpesistungwaaq	Kiyaghneghem	tuunelleqiisi,	paninang	tuunataghaghlleqiisi.
B02_04_Mark_V25	Yuuk	salek	tuunataghaghyaghqaaguq.	Yuuk	sapagllagilnguq	sangiighhii	tuguyaghqaagut.”
B02_04_Mark_V26	Whatenllu	Jesus-em	pikii,	“Ataneghpagullgha	Kiyaghneghem	whatetuq:	yuuk	ifkaghqughaquq	piitutneng	piitesiighaghvigmini.
B02_04_Mark_V27	Piitutet	piilluteng	nawaaqut	unugtuumaan,	aghneghtuumaan	yuuk	qavaayaghngaan,	teghhumayaghngaan,	paninang	piitutet	nagwaaqut.	Yugem	nallukaqii	naten	nawaaqutangi.
B02_04_Mark_V28	Sunanginaghhaam	kayutngunani	piitutet	nagustaqii	enkaam	piitestekangaqut:	sivukluteng	sungaghyukegtaghhaat	piitaqut,	taagken	napaaziingaqut	qenwatlu	grain-engaqut.
B02_04_Mark_V29	Grain-et	qigunghata	unataghyaghqaaghtaqut,	enkaam	yugem	kepughaqii	kepuusimikun.”
B02_04_Mark_V30	Jesus-em	aaptekii,	“Samun	uspunnaqesteggu	Ataneghpagullgha	Kiyaghneghem?	Sangwaa	ungipaghaatkennaqesteggu	liigikestisiiluku?
B02_04_Mark_V31	Ataneghpagullgha	Kiyaghneghem	mustard-em	piitutngatun	ayuquq.	Mekestaalleghpigaaguq	piitutneng	nunami	whani	iwernga	yugem	piitesiighaneghminigu,
B02_04_Mark_V32	anglighllagaquq	angelleghpigaaghlluni	nunivagseghaghyaggaghneng.	Uglaapiglleghhiit	avayaghrugllagi	enkaam	qawaaget	unglusiiqut	ququngaan	akulngakun	siqinghillghakun.”
B02_04_Mark_V33	Jesus-em	atuqluki	ungipaghaatelghutet	yugnun	akuzitkegkaqii	Kiyaghneghem	Akuzitangi.	Aapqaqii	yugnun	liigikelleghtulangistun.
B02_04_Mark_V34	Quunpeng	yuget	apeghtughaqegkangi	ungipaghaatetgun,	iwernga	maligsaaghtekullghiit	ellnginaaghhneghmeggni	whateghlluwaaq	liigikestaqegkangi	sameng	pisiitangi	ungipaghaatet.
B02_04_Mark_V35	Taam	ighivgaani	Jesus-em	angyamelluni	maligsaaghteni	pikii,	“Aghviilta	naayvam	inglunganun.”	Enkaam	maligsaaghtet	uuglluteng	angyamun	unitkiit	yulghutet.	Ilangitallu	angyat	maligtekiit.
B02_04_Mark_V37	Taagken	anuqlighllakaq,	repall	imaghllugem	imighaataqegkaa	angyaq	qenwat	esleqsaghtuqaq.
B02_04_Mark_V38	Jesus	angyallimi	qavaq	akisighluni.	Maligsaaghtengita	taghtughlluku	pikaat,	“Apeghtughista,	tuquyaghngaamtaa	pizikuut?”
B02_04_Mark_V39	Jesus-em	taghtughluni	anuqallu	imaghllugetlu	ineghtekii,	“Anuqa	taaqingam,	imaghlluget	aghuliightek!”	Enkaam	ellmaaragutkelluku	amsanaghllugughtekaq.
B02_04_Mark_V40	Taagken	maligsaaghteni	aaptekii,	“Sangafsi	alingetsi?	Taawa	ugpeqigastengngaa?”
B02_04_Mark_V41	Saghiighayugllakat	repall	tallughyugllakat	alingruughumaghmeng,	enkaam	aapqughaaghutkat	ellmeggneng,	“Kinangaawa	una	yuuk,	talwa	anuqemllu	imaghllugetlu	qaatkegkangat?”
B02_05_Mark_V1	Naayvam	inglunganun	kaatkat	Jesus-enkut	maligsaaghtekullghiit,	nunangitnun	Gerasa-ghmiit.
B02_05_Mark_V2	Legan	Jesus	angyameng	quutmun	uugtuq	yuuk	aanluni	sufliitneng	llivghet,	paasqaa.
B02_05_Mark_V3	Taana	yuuk	ilumikun	tughneghaghtuqaq	lliveghnitaqelghii.	Awen	qiipraghutneng	asightaqsaqangat	iiggitgunllu	itegiitgunllu	iwernga	sakeqaqegkangi	qiipraghutet,	kagimtaqegkangillu	savikenghaaghet	itegaminilnguut.	Kitum	alngunak	asighqepagningitkaallu	aghuliightepagningitkaallu,	qayughllak	iknaqepiglleghhii.
B02_05_Mark_V5	Unugtuumaan,	aghneghtuumaan	igleghtaqelghii	lliivghet	qungangitnillu	qeminillu,	quunpeng	araghaataamaghmi,	uyghagteggun	kiitiqumaghmi	ellmineng.
B02_05_Mark_V6	Jesus	esghaghyamigu	uyavaqaanlluku	ketanqusnaq	takuluku	segesqughfikluku	maniguqaa.
B02_05_Mark_V7	Taagken	Jesus-em	yugem	ilunganilnguq	tughneghaq	pikaa,	“Uyuq	seghleq	tughneghaq,	aani	yugmeng!”	Tughneghaam	araghaataqaa,	“Jesus,	Ighnegha	Kiyaghneghem,	sanaqsinga?	Akeqi	Kiyaghneghmun	ikfiqestesaghqaafqaama	pisqellunga!”
B02_05_Mark_V9	Jesus-em	aaptekaa,	“Kinanguzin?”	Yugem	kiimsiqaa,	“Aatqaqa	‘Uglaghllak’	qayughllak	uglaghllagtukut!”
B02_05_Mark_V10	Elngaatall	Jesus-mun	aapuquutkii	tughneghaat	aghulaqestefqiita	pisqelluki	taagken	nunameng.
B02_05_Mark_V11	Taawanguq	qemim	minglengani	kurugalghuteghllaget,	neghuullghiit.
B02_05_Mark_V12	Tughneghaat	aapuquutkat	Jesus-mun,	“Kurugaghnun	kayagtikut,	ellngitnun	iteghtestikut.”
B02_05_Mark_V13	Enkaam	angeghqumakegkii.	Tughneghaat	yugmeng	aanaghesnaghluteng	kurugaghnun	iteghaatkat.	Entaqun	2,000-nguut	kurugaat,	pennaneng	asitmun	pangalgulluteng	naayvamun	ateghaatkat	enkaam	tuqulaghaatkat.
B02_05_Mark_V14	Kurugaat	aflengakistengit	qimaguutkat	neghllagmunllu	uvitanganilngughnunllu	nunanun.	Tamaani	ungipaqegkiit	ilumikun	tughneghaghtuqaqlu,	kurugaatlu.	Enkaam	yuget	esghaghyaghtuutkiit	samatangi.
B02_05_Mark_V15	Jesus-mun	kaalluteng	esghaqaat	yuuk	tughneghaghtughllagyalghii	ilumikun.	Taawanguq	aqumgaftuq	piluguwaaghluni,	umyugakeklu	naallghullutek	enkaam	alingruuqat.
B02_05_Mark_V16	Tamaakut	esghapakat	aapqaat	naallghusimaniluku	yuuk	tughneghaghtughllagyalghii,	aapqiitlu	kurugaat	samatangi.
B02_05_Mark_V17	Taagken	yulghutet	maniguutepiglluteng	Jesus	aghulaqesqegkaat	nunameggneng.
B02_05_Mark_V18	Jesus	uugtaquqlu	angyamun,	yugem	tughneghaghtuyalghiim	maniguutepiglluni	aaptekaa,	“Maligllaken?”
B02_05_Mark_V19	Iwernga	Jesus-em	ighsakluku	pikaa,	“Nengllugutegpenunllu,	ilakumtaaghpenunllu	aglaghluten	apeghnaken	Atanghem	nangllekepiglluten	apeghiillgha	elpenun.”
B02_05_Mark_V20	Enkaam	yuuk	aghulaqegkaq.	Tamaani	nunami	aatqelghiimi,	Qula	Neghllaget,	ungipaqegkaa	Jesus-em	apeghiillgha	ellminun,	tamaakut	nagaquutkat	allaaghlluwhaghyukat.
B02_05_Mark_V21	Jesus	angyakun	uteghnighyan	inglunganun	naayvam,	esnemi	yulghuteghllaget	qerngughutkat	uvitanganun.
B02_05_Mark_V22	Taagken	ataasiq	synagogue-em	umiilwaagha,	Jairus-nguftuq	aatgha,	tagiluni	Jesus-mun	segesqughtekaq	manungakun.
B02_05_Mark_V23	Maniguutepiglluni	pikaa,	“Paniggaqa	qinuyugllaguuq,	tuquyaghtungestaamaaq.	Takwaaghtigu	saafsaghtuqaghhu,	enkaam	naallghulluni	kiyaghlli!”
B02_05_Mark_V24	Enkaam	Jesus-em	maligtekaa.	Yulghuteghllagetlu	maliglleghaatkaat	Jesus,	repall	kanglluqaghlluku.
B02_05_Mark_V25	Aghnaqlu	tawanteftuq	aagtuqaataq	qula	maalghuk	siipngaan	ayumiqulleghni.	Talwa	aghallegtalghutet	kayusiitaqsaghngaatni	naallghusigalnguq,	yeghlegi	naavnginalghii.	Qenwat	maniqraggiighutkaq.
B02_05_Mark_V27	Nagaqughaqegkanga	Jesus,	enkaam	yulghuteghllaget	akulangitgun	tunutanganeng	takukaa.
B02_05_Mark_V28	Sumeghtaghaqaq,	“Aatkii	saafteqeghsaqumki	naallghunayaghtunga.”
B02_05_Mark_V29	Legan	atkuyaaghqek	saaftaak	kiitnginaamaghmi	pikaq,	enkaam	elpekegkaa	naallghutellgha	qaamnami.
B02_05_Mark_V30	Tawaninginaq	Jesus-em	liigikegkaa	aghtughyaghqaanghilleq	aanelghii	ellmineng,	enkaam	yulghuteghllaget	qiivluki	aaptekii,	“Kitum	aatkanka	saaftaki?”
B02_05_Mark_V31	Maligsaaghtengita	pikaat,	“Yulghuteghllaget	qungangitnilnguuten	sangan	kitumun	saafniluten	pizin?”
B02_05_Mark_V32	Iwernga	Jesus-em	esghaghnaqegkaa	kitumun	saaftutni.
B02_05_Mark_V33	Aghnam	liigikluku	naallghutelleni	alingem	ungelegsimaghmi	takukaa	Jesus.	Taagken	manungakun	segesqughlluni	ungipaatkaa	salleghmineng.
B02_05_Mark_V34	Jesus-em	pikaa,	“Panimni,	ugpeqilleghpek	naallghutestaaten.	Nekeggmellelighluten	aglaa,	naallghutngwaaghumaaten.”
B02_05_Mark_V35	Jesus-em	aleghquumaluku	aghnaq,	kevgat	tagiluteng	ungipaatkaat	Jairus,	“Panigen	tuqumaaq,	takusqegpenaan'ngam	Apeghtughistemun.”
B02_05_Mark_V36	Jesus-em	nagateghngaaghmiki	avelghaqiinaghluki	Jairus	pikaa,	“Alingegpenang,	taawanginaq	ugpeghi.”
B02_05_Mark_V37	Taagken	kitumun	alngunak	maligtesnaniqaq,	iwerngaqun	kelqegkii	Peter-enkut	James-enkut	John-enkut,	anglegutanga	James-em.
B02_05_Mark_V38	Jesus-enkut	kaasalghiimeng	Jairus-enkunun,	yulghuteghllaget	elngaatall	qiyaaghuuteghllaguftut	metuumaghmeng.
B02_05_Mark_V39	Jesus-em	iteghluni	yulghutet	pikii,	“Sangafsi	qiyaaghuuteghllagutsi?	Sangafsi	nepugtiighllagutsi?	Taghnughhaq	tuqullghituq,	qavaaguq!”
B02_05_Mark_V40	Iwernga	nenglaqegkaat	tawaten	piyisteng.	Qamaglluki	aanesamiki	angayuqakeklu	taakutlu	maligsaaghteni	itghutkii	taghnughhaam	nenganun.
B02_05_Mark_V41	Jesus-em	iiggakun	tuguluku	aghnaghaghhaq	pikaa,	“Talitha	kum!”	(whaten	pisiq,	“Aghnaghaghhaq,	maketesqamken!”)
B02_05_Mark_V42	Tawaninginaq	makelluni	piyukaq.	(Aghnaghaghhaq	qula	maalghuk	siipngaan	uksughtutkaftuq.)	Angayuqakeklu	maligsaaghtetlu	elngaatall	saghiighayukat!
B02_05_Mark_V43	Taagken	Jesus-em	ineghtengngwaaqii	kitumun	alngunak	ungipaqefqaan	pisqelluku,	pikiillu,	“Neghyaghqaghhaghmeng	tuuniteggu.”
B02_06_Mark_V1	Taagken	Jesus	aghulaqegkaq	Capernaum-emeng,	aglaqaq	neminun	Nazareth-mun,	maligsaaghtengitallu	maligtekaat.
B02_06_Mark_V2	Sabbath-ngughsagu	synagogue-mi	apeghtughikaq.	Yulghutet	nagalluku	saghiighayagutkaat.	Aapqughaaghutkat	ellmeggneng,	“Naken	liitaki?	Kitum	peghqinghughtestagu?	Saghiighayugnaghllaguut	allaaghlluwhaghtillghi!
B02_06_Mark_V3	Naten	tawaten	pii?	Kaapentangunghitaa,	Mary-m	ighnegha?	James-enkut,	Joses-enkut,	Judas-enkut,	Simon-enkut	anglegutkenghitakii?	Nayagillulli	maantaat?”	Enkaam	tugukliimangilkangat.
B02_06_Mark_V4	Jesus-em	pikii,	“Kitum	alngunak	uuknaliqista	siivakaqaa,	iwerngaqun	nunalgutangitallu	nalleqliitallu	nengllugutangitallu	pingigataat.”
B02_06_Mark_V5	Enkaam	tamaani	allaaghlluwhaghtipagningitkaq,	iwerngaqun	qafsinkuuraghhaat	saafluki	naallghutkii.
B02_06_Mark_V6	Enkaam	Jesus	saghiighayugllakaq,	qayughllak	ugpeqenghilkangat.	Taagken	Jesus	Nazareth-em	uvitanganilngughnun	nenun	piiqluni	apeghtuqii	yuget.
B02_06_Mark_V7	Tagsighluki	qula	maalghuk	siipneqluku	maligsaaghteni,	kayaggnaqnikii	malghukaghtiita	ungipaqisqellukillu	naallghuqiisqellukillu.	Aghulaqfagilgata	aghtughyaghqaanghilleliquqii	yugneng	aanesqiisqelluki	tughneghaat.
B02_06_Mark_V8	Liilightuqiillu,	“Igleghalleghpesini	sameng	alngunak	kelqegpenasi	iwerngaqun	ayaviighmeng.	Neqekrangllangunasi,	aqeftaghaangunasi,	maningunasi	pilghaasi.
B02_06_Mark_V9	Iwernga	kameglusi,	simiitkaghqameng	ggaatmeng	kelqegpenasi.”
B02_06_Mark_V10	Whatenllu	pikii,	“Nani	alngunak	tukughpesi	upughaskangisi	tawanlleghhaasi	kenlanga	aghulaqelleghpesinun.
B02_06_Mark_V11	Nenun	kaaskufsi	upughatingigalngughnun,	nalighmeng	nagasugigalngughnun,	uninnakesi	taana	nuna	itegasi	pagulangiimiita.	Tawaten	pikufsi	kelengasaaghlleqasi	Kiyaghneghem	aghyuulleghqaaneng!”
B02_06_Mark_V12	Enkaam	maligsaaghtet	aghulaqluteng	ungipaqikat	yugnun	avuteghqelluki	seghleghqennaniisqelluki.
B02_06_Mark_V13	Tughneghalghutet	aanesquqiit	yugneng,	mesiighqaqlukillu	qinuyulghutet	naallghuquqiit.
B02_06_Mark_V14	Umiilgem	Herod-em	nagaquqaa	qamaglluku	Jesus-em	tawaten	pillgha,	qayughllak	tamaghhaani	aapqangit	Jesus-em	allaaghlluwhaghtillghi.	Ilangi	yuget	pikat,	“John-nguuq	Paaptaayesta,	unguvaamaaq	enkaam	esgha	aghtughyaghqaanghillelek	allaaghlluwhaghtilleghmun.”
B02_06_Mark_V15	Iwernga	ilangit	yuget	pikat,	“Elijah-nguuq.”	Ilangit	pikat,	“Uuknaliqistenguuq,	neghighluku	uuknaliqistestun	ayuquq.”
B02_06_Mark_V16	Herod-em	nagaqughluku	pikaq,	“John-nguuq	Paaptaayesta,	naasqwightestekaqa	iwernga	unguvaamaaq!”
B02_06_Mark_V17	Qavnganghhaq	Herod-em	kayagutkaqegkanga	John	tuguluku,	asighqesluku	anusimingllaghtestekaa.	Tawaten	pistekaa,	qayughllak	John-em	piighaataqaa	Herod	whaten,	“Liilightuusamnni	anaggusimaaten	tugulleghpegun	anglegutegpek	Philip-em	nulighha	Herodias.”
B02_06_Mark_V19	Enkaam	Herodias-em	ugumiyaguteghllakaqegkanga	John	repall	tuqutesupigtekaqsaqanga.	Iwernga	pipagningitkaa	qayughllak	Herod-em	tawaten	pistepagningitkaa.
B02_06_Mark_V20	Herod-em	alikegkaqegkanga	John	liisimakutmineng	yuuk	pinilghii,	Kiyaghneghmun	qaatkutngaghllalghii.	Enkaam	kelengakestengngwaaqaa	sanayukatgu.	Herod-em	nagasugaqegkanga	John	qaywa	seghleghyugaqeghngaaghmi	naganneghminigu.
B02_06_Mark_V21	Taagken	Herodias	qenwatlu	pilleghqangegkaq.	Herod-em	allgeghvini	aghneq	kaasan	neqenghaghqestimalghii	kavemem	umiilwaaghitnun,	pilluwaghtet	umiilwaaghitnun,	igleghutistengitnunllu	Galilee-ghmiit.
B02_06_Mark_V22	Taagken	paniga	Herodias-em	iteghluni	neghuullghiinun	tukalegaqaq.	Herod-enkut	aqelqaqullghiit	elngaatall	efquqegkaat.	Enkaam	umiilgem	pikaa	aghnaghaq,	“Sameng	alngunak	tungsighvikegkuvnga	tuunelleqamken.”
B02_06_Mark_V23	Akeqegkaallu	whaten,	“Ipapestaaq	tuunelleqamken	sameng	alngunak	tungsiquvek,	talwa	umiilgutimalleghma	aklungingan	avellgha!”
B02_06_Mark_V24	Taagken	aghnaghaq	aanluni	naani	aapsaghtuqaa,	“Sameng	tungsighnaqsinga?”	Naangan	pikaa,	“John-em	Paaptaayestem	naasqwa	tungsighhu.”
B02_06_Mark_V25	Aghnaghaq	agliighwaghlluni	umiilegmun	tungsighvikegkaa,	“Whaa	maaten,	John-em	Paaptaayestem	naasqwa	piyugaqa	qayuutaghraagkun	lliluku!”
B02_06_Mark_V26	Umiilek	elngaatall	qivghughllakaq	iwernga	saluku	ighlekligu,	qayughllak	akeqngwaaqaqegkanga	aqelqalghutni	nagatestekluki.
B02_06_Mark_V27	Enkaam	tawaninginaq	umiilgem	kayagtekaa	kelengakista	tagitesqesluku	John-em	naasqwa.	Kelengakista	aanluni	anusimingllaghvigmun	aglaqaq	John-em	naasqwa	kepnaluku.
B02_06_Mark_V28	Naasquq	qayuutaghraagkun	lliluku	aglaalluku	aghnaghaghmun	tuunegkaa.	Enkaam	aghnaghaam	naaminun	tuunegkaa.
B02_06_Mark_V29	John-em	maligsaaghtengita	nagaqughluku,	yugusii	aqfaluku	lliifqaat.
B02_06_Mark_V30	Apostle-et	uteghnightuulluteng	Jesus-mun	aapqiit	apeghtughilleteng,	naallghuqulleghteng,	tughneghaghnengllu	aanesqulleghteng	yugneng.
B02_06_Mark_V31	Yugllagulghii	tagimaghmengllu	aghulaqumaghmengllu	pilghiit	repall	Jesus-enkut	maligsaaghtekullghiit	neghepagningiitkat.	Enkaam	maligsaaghteni	pikii,	“Natmun	aghulaqelta	paaghqillghanun,	elpesiqun	meghnaaliightesqellusi.”
B02_06_Mark_V32	Enkaam	angyakun	paaghqillghanun	aghulaqegkat	ellnginaghhaaghhnaluteng,
B02_06_Mark_V33	iwernga	yulghutem	esghaqiit	aghulaqelghiit.	Liisimakluki	navek	pinaqutangit,	ketanqusnaq	naayvam	esnengakun	maligtekiit.	Nenun	nallangiinneghata	legan	yuget	maligtaqegkangit.	Kaatkat	takukameggnun	ingyaghaghlluki	Jesus-enkut.
B02_06_Mark_V34	Jesus-em	angyameng	uuglluni	quutmun	yulghutet	esghaghluki	nangllegyagutkii,	qayughllak	penniighestun	penniighniightengilngughestun	ayuqelghiit.	Enkaam	allaaghhiinaghmeng	apeghtughtaakii.
B02_06_Mark_V35	Whanikupigsagu	maligsaaghtengita	takuluku	Jesus	pikaat,	“Maana	paaghqituq,	whanikughllagaallu.	Yuget	aglaghtuutesqiki	piitesighaghtenunllu,	nengiighhaghnunllu.	Ellmeggneng	neqengyaghtughlit	neqhyaghqameng.”
B02_06_Mark_V37	Iwernga	Jesus-em	pikii,	“Elpesi	neghyaghqaliteki.”	Aaptekaat,	“Tukfighiyaghtughtesugsikuut	200	denarii-m	akinganeng	neqekrangllameng	neghesqelluki?”
B02_06_Mark_V38	Jesus-em	aaptekii,	“Naten	uglaghqakaan	neqekrangllalgutsi?	Enta	ivaghiightek.”	Naalkusameng	ungipaatkaat,	“Taawa	tallimat	neqekrangllat,	maalghuklu	iqallugek.”
B02_06_Mark_V39	Taagken	Jesus-em	maligsaaghteminun	qafsinkaghtiita	aqumestesqegkii	vegaaghqun.
B02_06_Mark_V40	Enkaam	aqumuutkat	100-ngwaaqluteng	50-ngwaaqluteng.
B02_06_Mark_V41	Jesus-em	tuguluki	tallimat	neqekrangllat,	maalghuklu	iqallugek,	quulmun	sivuglluni	iyamsiqayugvikegkaa	Kiyaghneq.	Taagken	neqekrangllat	iiggmineng	aavgughluki	maligsaaghteminun	tunquqii	uyegtesqelluki.	Iqallugeklu	iigmineng	aavgughlukek	tunqughtestekii.
B02_06_Mark_V42	Qamagtengngwaaghluni	neghuutkaq	kepsuulluni.
B02_06_Mark_V43	Taagken	maligsaaghtet	tugulaqiit	qula	maalghuk	siipneqluku	pasketet	esleqngalghiit	kagimleghughtekaneng	neqekrangllaneng,	iqallugnengllu.
B02_06_Mark_V44	Yuget	neghuutkat	5,000-nguftut,	kesutkegpenaki	aghnatlu	taghnughhaatlu.
B02_06_Mark_V45	Legan	taaqut	Jesus-em	maligsaaghteni	qelqii	angyakun	igleghtekestiisqelluki	Bethsaida-mun,	naayvam	inglunganilngughmun.	Taagken	ellngan	yulghutet	aglaghtuutestekii	nengitnun.
B02_06_Mark_V46	Aglaghtuutesamiki	yughaghyaghtuqaq	qemimun.
B02_06_Mark_V47	Unugmi	taakwani	angyat	naayvamelluki	Jesus	ellnginaghhaakaq	quutmi.
B02_06_Mark_V48	Esghaqii	malighsaaghteni	aygughnaqutkelghiit	yaavuqumeng,	qayughllak	anuqliiskangi.	Akulegkeni	three-kellaagenkuk	six-ekellaagenkuk	unaanguluku,	takukii	meghem	qaayngakun	piyugmeng.	Naghughhnaqaqiillu
B02_06_Mark_V49	esghaqaat	meghqun	piyulghii.	Sumeghmeggni	taghneghaaniluku	araghllakat.
B02_06_Mark_V50	Qamaglluteng	alingruughutkat.	Tawaninginaq	Jesus-em	pikii,	“Ilutughtek!	Whanganguunga,	alingegpenasi.”
B02_06_Mark_V51	Legan	angyamun	uugtuq	ellmaaragllugughtekaq.	Maligsaaghtet	saghiighayugllakat,
B02_06_Mark_V52	qayughllak	paninang	liigikigalkangat	Jesus	kinangutanga,	qaywa	esghapagngaaghmegteggu	neqekrangllat	nulastekangi.	Tawatetkaalghiit	qayughllak	salin	umyugiit	reghiigalnguut.
B02_06_Mark_V53	Taagken	nagneqat	naayvam	inglunganun	enkaam	Gennesaret-kun	tamlagluteng	angyaghteng	petukaat.
B02_06_Mark_V54	Legan	angyaghteng	unitaat	yuget	liisuqnginaamaan	Jesus	pikaat.
B02_06_Mark_V55	Enkaam	kelkaghtaarragkiiqat	Jesus	kaasimaniluku.	Jesus	navek	piyaghngaan	qinuyuget	aglaataqegkangit	allighiitgun	ellnganun.
B02_06_Mark_V56	Jesus	kaanneghmini	neghllagnunllu,	nenunllu,	eslamelngughnun	akilpegaghvignun	aglaghaqelghii.	Enkaam	yuget	tagitaqegkangit	qinuyuget	akilpegaghvignun	Jesus-mun	naallghutesqelluki.	Jesus-mun	maniguututkiit	qinuyugnun	waran	saaftesqelluku	kenii,	enkaam	qamaglluteng	saaftilghiit	naallghutkat.
B02_07_Mark_V1	Pharisees-etlu	ilangillu	apeghtughikayuget	Liilightuusaneng	Jerusalem-emeng	pit,	Jesus-em	uvitanganun	qerngughutkat.
B02_07_Mark_V2	Esghaqiit	maligsaaghtengan	ilangi	uughtughpenateng	neghelghiit.	Uughtullghilnguut	Pharisees-et	pisqellghistun.
B02_07_Mark_V3	(Pharisees-etlu	Jews-etlu	qamaglluteng	neghyaghqaanghilnguut	wetkuqun	sivukluteng	uughtughwaaghluteng,	qayughllak	sivuneghmeng	apeghtuusiit	atuqngukangit.
B02_07_Mark_V4	Talwa	akilpegaghvigmeng	tagineghmeggni	neghigalnguut	wetku	sivukluten	ukmangighsaghwaaghaqelghiit.	Ilangillu	sivuneghmeng	apeghtuusalghutangit	atuqngukangit.	Atuqfagilgamegtiki	qayuusiteng,	sagneteng,	siilut	gaaghusiteng	sangighqughwaaghaqegkangit.)
B02_07_Mark_V5	Enkaam	Pharisees-etlu	apeghtughikayugetlu	Liilightuusaneng	aaptekaat	Jesus,	“Sangameng	maligsaaghteten	uughtughpenateng	neghaqat?	Sivunemta	apeghtuusiit	atuqigatiit.”
B02_07_Mark_V6	Jesus-em	kiimsiqii,	“Elqughllusi	Isaiah-m	uuknaliqutkumakangisi	piniiyugneghni	elpesi.	Whaten	igaqaaguq,	‘Kiyaghneq	piiq,	“Ukut	yuget	akuzitmegteggun	quulvaghaqaatnga,	nakaan	ilumegteggun.
B02_07_Mark_V7	Temngi	manigughaqaatnga,	qayughllak	apeghtuusaqaqiit	liilightuusangllaqateng	katam	whanga	Liilightuusaqepiglleghhiistun.”’
B02_07_Mark_V8	Enkaam	elpesi	Kiyaghneghem	Liilightuusii	pakigluki	qaatkaqasi	yuget	apeghtuusiit.”
B02_07_Mark_V9	Jesus-em	nagneghutkii,	“Pakigillepiguusi	Kiyaghneghem	Liilightuusiitnun	qaatkepigesnaghnaluki	elpesi	katam	apeghtuusasi.
B02_07_Mark_V10	Una	esgha	usputaq	tawaten	pilleghpesinun:	Moses-em	aapqaqii	Kiyaghneghem	Liilightuusii	whaten	pilghiit,	‘Quulvaghluku	atanllu	naanllu.’	Whatenllu	pikaaguq,	‘Kitum	alngunak	atanillu	naanillu	seghlequuqumikek	tuqutellengyaghqaaguq.’
B02_07_Mark_V11	Iwernga	elpesi	allanguut	apeghtughillesi.	Whaten	piiqusi,	‘Yugemnguq	atani	nalighmeng	naani	whaten	piyaghngaaghmigu,	“Kayusiitusighqalguunga	elpenun	iwernga	tuunaanghitaqa	qayughllak	Corban-nguuq.”’	(Corban	whaten	pisiiguq,	siingenllu	Kiyaghneghmun	akequsaqumaaqa.)
B02_07_Mark_V12	Tawaten	pilleghpesigun	apeghtughaqasi	yuget	kayusiinneghisaghngaatki	atangitlu	naangitlu	pisqelluki.
B02_07_Mark_V13	Enkaam	pakigaqasi	Kiyaghneghem	akuzitangi,	apeghtuusaqepigesnaghnaluki	yugnun	elpesi	katam	akuzitesi.	Tamaakut	temngi	usputaagut,	uglaapigtut	sangwaat	piiqegkesi.”
B02_07_Mark_V14	Taagken	Jesus-em	yulghutet	ellminun	tagsinqiglluki	pikii,	“Qamagtengngwaaghlusi	nagallusi	liigikiteggu	sameng	pitka.
B02_07_Mark_V15	Yuuk	neghegkaan	nukeggnaghqigataa,	seghletun	sumeghtaghallghan,	sallghanllu	nukeggnaghqaqaa.
B02_07_Mark_V16	Sigutelgukufsi	nagatusighqameng,	nagatek!”
B02_07_Mark_V17	Jesus-em	unilluki	yulghutet	iteghyan	maligsaaghtengita	aaptekaat	ungipaghaan	sameng	pisiitanga.
B02_07_Mark_V18	Jesus-em	pikii,	“Elpesillu	liigikigatsii?	Sangwaa	alngunak	yugem	neghaqegkanga	nukeggnaghqusighqaanghituq	ellnganun,
B02_07_Mark_V19	qayughllak	neghegkii	ighsaqghwanun	pinaanghitut.	Aqsaqghwanun	piiqut	enkaam	yugusiineng	aanaqut.”	(Tawaten	pilleghmikun	Jesus-em	aapghwaa	neqet	qamaglluteng	neghyaghqaaniluki.)
B02_07_Mark_V20	Pikiillu,	“Yugem	qamaken	ilumineng	aanestekaan	nukeggnaghqestaqaa.
B02_07_Mark_V21	Qaamken	yugem	ilunganeng	aanaqut:	sumeghtaghalleluget,	nengughtegpenani	kitumeng	alngunak	atuqilleq,	teglegniiq,	yugtaq,
B02_07_Mark_V22	gelgaghniiq,	pakigniiq,	alngunak	seghletun	pilleq,	puughti,	kayngusaghaatelleq,	aqina,	yulgutmeng	iqlengiqutki,	qukaayugta,	temngitwha.
B02_07_Mark_V23	Tamaakut	qamaglluteng	seghleghet	yugem	ilunganeng	aanegkat	nukeggnaghqikayuguut.”
B02_07_Mark_V24	Taagken	Jesus	aghulaqegkaq	Tyre-m	tunganganun,	kaalluni	mangteghamun	iitqaq.	Kitumun	alngunak	nallukesuguyaqanga	kaatelleni,	iwernga	ilangita	liisimakegkaat.
B02_07_Mark_V25	Aghnam	Gentile-em,	allgeqam	Phoenicia-mi,	Syria-melngughmi	nagaquqaa	Jesus	kaasimaniluku.	Paniggaa	ilumikun	tughneghalek.	Enkaam	aglaragkiighluni	Jesus-mun	segesqughlluni	manungakun,	maniguutkaq	aanestaghtesqelluku	tughneghaq	panigmineng.
B02_07_Mark_V27	Iwernga	Jesus-em	pikaa,	“Taghnughhaat	sivukluteng	neghesaghqaagut,	qayughllak	anaggutngaaq	taghnughhaat	neqngit	tuguluki	qikminun	miluuskumeng.”
B02_07_Mark_V28	Aghnam	kiimsiqaa,	“Aa-a,	Ataneq,	talwa	qikmit	tipelem	asinganilnguut	neghaqut	taghnughhaat	ifkaghqellghitneng!”
B02_07_Mark_V29	Enkaam	Jesus-em	pikaa,	“Naqamqun	tawaten	kiimsighaghpenga	aglaghhaaten,	tughneghaq	aanumaaq	panigpeneng!”
B02_07_Mark_V30	Aghnaq	neminun	aglaghyalghiimi	paniga	ingaghmeteftuq	qavaghvigmi,	taawa	llaaghan	tughneghaq	aanumalghii	paniganeng.
B02_07_Mark_V31	Taagken	Jesus	aghulaqegkaq	Tyre-meng.	Sidon-kunllu,	Qula	Neghllagteggunllu	aagluni	Naayvamun	Galilee-mun	pikaq.
B02_07_Mark_V32	Yuget	ilangita,	yuuk	nagaquusigalnguq	talwa	akuziyiilnguq	tagilluku	Jesus-mun	nangllegsiitkaat	saaftesqelluku.
B02_07_Mark_V33	Enkaam	Jesus-em	awiitutkaa	yulghutneng.	Sivukluku	tekghegni	sigutegkenun	kanaghllukek,	taagken	iqillukek	qesighluki	iiggeni,	ulunga	saaftekaa.
B02_07_Mark_V34	Taagken	sivuglluni	qilagmun	aneghpakaghluni	yuuk	pikaa,	“Ephphatha!”	(Taana	whaten	pisiilghii,	“Reghightek!”)
B02_07_Mark_V35	Tawaninginaq	yugem	sigutkek	reghiqak,	ulungallu	piniightekaq,	aga	akuzinginaamaghmi	pikaq	akuziyiilliqegpenani.
B02_07_Mark_V36	Taagken	Jesus-em	ineghtengngwaaqii	kitumun	alngunak	ungipaqefqaan	pisqelluku,	iwernga	ineghtaataghyisteng	wata	ungipaqegkaat.
B02_07_Mark_V37	Nagaquullghiit	tamaakut	elngaatall	saghiighayugllakat,	pikat,	“Uum	yugem	sallgha	qamaglluni	piniperewaaghuuq!	Talwa	nagaquusigalnguut	nagaquusagutestii,	akuziyiilnguutlu	akuziyagutestii!”
B02_08_Mark_V1	Taam	kingungiighhaaneng	yulghuteghllak	qerngughullaataqaq.	Neghyaghqaqraggiighusata	Jesus-em	maligsaaghteni	tagsighluki	pikii,
B02_08_Mark_V2	“Ukut	nangllegyagutepigtanka.	Whangamninnaqneghmeng	pingayuni	aghneghni	neghyaghqiighutut.
B02_08_Mark_V3	Nengitnun	aglaghtestekumki	neghestegpenaki	tumemi	taakwani	ulleghaallequt,	qayughllak	ilangi	uyavaneng	tagilaghaatkaagut.”
B02_08_Mark_V4	Maligsaaghtengita	aaptekaat,	“Maani	paaghqituq	naken	neqengnaqesta	whaten	uglaghqakalghiinun	naamayaghqameng?”
B02_08_Mark_V5	Jesus-em	aaptekii,	“Naten	uglaghqakaan	neqekrangllalgutsi?”	Kiimsiqaat,	“Maaghraghvinleguut	neqekrangllat.”
B02_08_Mark_V6	Enkaam	Jesus-em	yulghuteghllaget	qelqii	aqumuutesqelluki	nunakun.	Taagken	tuguluki	taakut	maaghraghvinlek	neqekrangllat	Kiyaghneq	iyamsiqayugvikluku,	kagimlluki	tuunegkii	maligsaaghteminun	uyegtesqelluki.	Enkaam	maligsaaghtengi	uyegtekat.
B02_08_Mark_V7	Qafsinkuuraghhaghnengllu	amsakalghiineng	iqallulget.	Jesus-em	iyamsiqayugvikluku	Kiyaghneq,	taakutlu	maligsaaghteminun	uyegtesqegkii.
B02_08_Mark_V8	Entaqun	4,000-nguut	yuget	kepsuulluteng	neghuutkat.	Taagken	maligsaaghtet	qerngughsaqmegteggu	siipneq,	maaghraghvinlek	pasketet	imiqiit	esleqaghaghlluki.
B02_08_Mark_V10	Jesus-em	yulghuteghllaget	aghulaquutesluki,	enkaam	maligsaaghtekullghiit	angyamun	uuglluteng	aghulaqnginaamaghmeng	pikat	Dalmanutha-mun.
B02_08_Mark_V11	Tamaanlenguut	Pharisees-et	takuluku	Jesus	aaghtiiraaqaat.	Pikaat,	“Allaaghlluwhaghtighllagi,	enkaam	ugpeqelleqaghput	aghtughyaghqaanghillghen	Kiyaghneghmeng	pingutanga.”	Tawaten	pikaat	anagniilqavigighnaluku.
B02_08_Mark_V12	Jesus-em	aneghpagluni	pikii,	“Sangameng	maaten	aghneghem	yugi	allaaghlluwhaghtilleghmeng	tungsighaqat?	Ipa	ungipaatamsi,	allaaghlluwhaghtinnaanghitamsi.”
B02_08_Mark_V13	Taagken	unilluki,	angyamun	uuglluni	inglunganun	naayvam	aghviqat.
B02_08_Mark_V14	Maligsaaghtet	puygumalghiit	neqekrangllameng	kelqegpenateng,	ataasighhaaftuq	kelqegkaat	angyamelnguq.
B02_08_Mark_V15	Jesus-em	kelengasaaqii,	“Kelengangwaaghlusi	yeast-atangitneng	Pharisees-et,	yeast-atanganengllu	Herod-em.”
B02_08_Mark_V16	Taagken	ellmeggneng	aleghquutkat,	“Tawaten	piinkut	qayughllak	neqekranglliilnguukut.”
B02_08_Mark_V17	Jesus-em	akuzitkengngukangi	apeghtuusiit	Pharisees-et,	apeghtuusiillu	Herod-em.	Liisimakegkangi	maligsaaghtengan	liigikenghilkangat	akuzitkegkaa	enkaam	aaptekii,	“Sangan	neqekranglliinnilusi	pitsi?	Paninang	nallukaqetsilluu,	liigikigatetsilluu?	Umughtakii	umyugasi?
B02_08_Mark_V18	Iyelgulghiisi,	esghiigatsii?	Sigutelguusi,	nagaquusigatsii?	Neqamikenghistekii
B02_08_Mark_V19	tallimat	neqekrangllat	kagimtekanka	5,000-enun?	Qafsinat	pasketet	siipneghmeng	imighesteki?”	Kiimsiqaat,	“Qula	maalghuk.”
B02_08_Mark_V20	Jesus-em	aaptekii,	“Maaghraghvinlek	neqekrangllat	kagimtaqngamki	4,000-enun,	qafsinat	pasketet	siipneghmeng	imighesteki?”	Kiimsiqaat,	“Maaghraghvinlek.”
B02_08_Mark_V21	Aaplaataqii,	“Sangafsi	paninang	liigikigatsi?”
B02_08_Mark_V22	Bethsaida-mun	kaasata	ilangita	yuget	Jesus-mun	tagitkaat	ayaakaq	yuuk,	saaftaghtesqelluku.
B02_08_Mark_V23	Jesus-em	ayaakaq	tasluqluku	aghulaqutkaa	nemeng.	Taagken	qesighlukek	iiskek	saaflukek	aaptekaa,	“Sameng	esghaanneghisiin?”
B02_08_Mark_V24	Yugem	sivuglluni	yugsughaluni	pikaa,	“Aa-a,	esghaghanka	yuget,	iwernga	esghaqaaluteng	llangaqa	uqfiget	piyugullghiit.”
B02_08_Mark_V25	Jesus-em	allameng	saaftekakek	yugem	iiskek.	Maatenllaam	yuuk	esghaannaqeghllagyalghiimi,	qemall	esghaasagunneqigtuq	whateghlluwaaq.
B02_08_Mark_V26	Jesus-em	agliisqegkaa	nenganun,	pikaallu,	“Aghuliifqaavek	taakwani	nemi.”
B02_08_Mark_V27	Taagken	Jesus-enkut	maligsaaghtekullghiit	aghulaqegkat	nenun	tunganganilngughnun	Caesarea	Philippi-em.	Tumemi	taakwani	maligsaaghteni	aaptekii,	“Kinangunilunga	yuget	piiqatnga?”
B02_08_Mark_V28	Kiimsiqaat,	“Ilangita	piiqaaten	John-nguniluten	Paaptaayesta,	ilangita	Elijah-nguniiqaaten,	enkaam	ilangita	naliqniluten	uuknaliqistet.”
B02_08_Mark_V29	Aaptekii,	“Elpesi	kinganguniiqestengnga?”	Peter-em	pikaa,	“Christ-anguuten.”
B02_08_Mark_V30	Taagken	Jesus-em	ineghtengngwaaqii,	“Kitumun	alngunak	apeghpenanga.”
B02_08_Mark_V31	Taagken	Jesus-em	apeghtuqestaqii	maligsaaghteni,	“Ighnegha	Yugem	elngaatall	ikfiqepestaaghyaghqaaguq,	ighsaksaghqaqaatlu	siivanlleghet,	chief	priest-et,	apeghtughikayugetlu	Liilightuusaneng.	Taagken	tuqulleqaat	iwernga	pingayiitangani	aghneghem	unguvaghllequq.”
B02_08_Mark_V32	Whateghlluwaaq	ungipaatkii.	Peter-em	iqitulluku	aghyuuqaa.
B02_08_Mark_V33	Iwernga	Jesus-em	qiivluni	esghaqii	maligsaaghteni	taagken	Peter	aghyuuqaa.	Pikaa,	“Awiiten	whangamneng,	Tughneghaq.	Sumeghtaghalleghten	yugem	sumeghtaghalqii,	Kiyaghneghem	sumeghtaghalqenghitii!”
B02_08_Mark_V34	Taagken	Jesus-em	yulghuteghllagetlu	maligsaaghtenillu	tagsighteghluki	pikii,	“Kitum	alngunak	maligsukuminga,	ellmineng	katam	piyukelleni	peglluki,	qaquurani	uyamigluku	maligllinga.
B02_08_Mark_V35	Kitum	alngunak	yuguliyukumigu	unguvalleni	iflayaghqaqaa.	Iwernga	kitum	alngunak	iflakumigu	unguvalleni	whanga	apalluqlunga,	Pinilghiitlu	Ungipat	apalluqluki	yuguliyaghqaqaa.
B02_08_Mark_V36	Sangwaangam	yugem	pinighqusiqelleqagu	piliilluku	nunaghllak,	iflakumikek	unguvasigni?
B02_08_Mark_V37	Sameng'ngam	yuuk	veghtusiqelleqa	unguvasigminun?
B02_08_Mark_V38	Maaten	aghneghem	yugi	ataasiighmenneghitut	Kiyaghneghmun,	seghleghqumanguutlu.	Maani	aghneghni	kitum	alngunak	kaynguyaguskanganga,	apeghtuusankallu,	whangallu	Ighneghani	Yugem	kaynguyagulleqaqa	tagikuma	aghtughyaghqaanghillelighlunga	Atamneng	kelqelluki	agleghnalghiit	yaqulget.”
B02_09_Mark_V1	Nagneghutkiillu	whaten,	“Ipa	ungipaatamsi,	ilasi	nekevghallghiit	whani	tuqunaanghitut	kenlanga	esghalleghmeggnun	Ataneghpagullgha	Kiyaghneghem	tagikan	aghtughyaghqaanghilleghtuumaghmi.”
B02_09_Mark_V2	Aghvinlek	aghneq	atughluku,	Jesus-em	kelqelluki	Peter-enkut,	James-enkut,	John-enkut,	mayuqat	uusqalghiimun	naayghamun.	Ellnginaghhaalghiit	tawani	Jesus-em	yugusii	allangughtekaq	esghaamallghitni.
B02_09_Mark_V3	Aatkii	qelmeghtekat	qatetun,	qaatghataghaghluteng	kitum	alngunak	nunami	qateghsaghaqegkanganeng.
B02_09_Mark_V4	Taagken	maligsaaghtet	esghapakagket	Elijah-nkuk	Moses-enkuk	aliighlutek	aleghquqangak	Jesus.
B02_09_Mark_V5	Enkaam	maligsaaghtet	alingruughuteghllakat	repall	sameng	pipagningitkat.	Taagken	Peter-em	pikaa	Jesus,	“Apeghtughista,	itagnapigtuq	whaanlenguukut!	Pingayut	azigutat	nekefnaqaput,	elpenunllu	Moses-munllu	Elijah-munllu.”
B02_09_Mark_V7	Taagken	qilawaaq	aliighluni	saapegkii.	Qilawaaghmeng	mem	pikii,	“Unanguuq	piniqepigtekegka	Ighneqa;	nagataqiteggu!”
B02_09_Mark_V8	Taagken	yugsughaaghaghsalghiimeng	Moses-enkuk	Elijah-nkuk	aviituk,	Jesus-nginaghhaq	tawanteftuq.
B02_09_Mark_V9	Ukigutkelluku	naayghameng	Jesus-em	ungipaqesnanighwaaqaa	esghaatellghat	kenlanga	Ighnegha	Yugem	tuqulleghmeng	unguvaghtekan.
B02_09_Mark_V10	Enkaam	ineghsisteng	qaatkegkaat,	iwernga	ellnginaaghhneghmeggni	piiqelghiit,	“Samengtuq	pisiiwa	‘Tuqulleghmeng	unguvaghtelleq?’”
B02_09_Mark_V11	Taagken	aaptekaat	Jesus,	“Sangan	apeghtughikayuget	Liilightuusaneng	piiqatgu	Elijah	sivukluni	tagipestaaghyaghqaaniluku?”
B02_09_Mark_V12	Kiimsiqii,	“Ipanguuq	Elijah	sivukluni	tagipestaaghyaghqaaguq	yataaghqennaluku	sangwaa	tamaghhaan.	Aaptaghllamsi,	naqam	sangan	Akuzitet	Igaqegkat	pikaqatgu,	Ighnegha	Yugem	ikfiqeghllagyaghqaaniluku,	sasiinghilngughestunllu	kiyaghusaghqaaniluku?
B02_09_Mark_V13	Iwernga	ungipaannaqamsi	Elijah	tagikaaguq,	yuget	piyukelleghmegestun	pikaqaat	katam	tawaten	Akuzitet	Igaqegkat	pinaqnillghistun.”
B02_09_Mark_V14	Takuyaqmegteki	ilangi	maligsaaghtet,	yulghuteghllak	tawantuteftuq.	Ilangita	apeghtughikayuget	Liilightuusaneng	aaghtiiraaghaqeftiit	maligsaaghtet.
B02_09_Mark_V15	Legan	yuget	esghaghluku	Jesus	saghiighayugllagluteng	paayghaghlluku	quyakegkaat.
B02_09_Mark_V16	Jesus-em	maligsaaghteni	aaptekii,	“Sameng	aaghtiiraaghaqesteki	apeghtughikayuget	Liilightuusaneng?”
B02_09_Mark_V17	Yulghuteghllaget	akulngitneng	yugem	kiimsiqaa,	“Apeghtughista,	ighneqa	tagisaghaqa	elpenun,	qayughllak	ilumikun	tughneghalguuq.	Taam	tughneghaam	akuzisigataa.
B02_09_Mark_V18	Kaatepiggneghminigu	iqustaqaa,	qaanghallu	nuvaglliighqestaqaa,	gguutngi	terqitaagtaghtestaqii,	teveghqwaastaqaallu.	Maligsaaghtegpenun	kayagutaghsaghaqa	tughneghaq	aanestesqelluku	iwernga	pipagningitaat.”
B02_09_Mark_V19	Jesus-em	maligsaaghteni	pikii,	“Elpesi	yugni	ugpeqillghitusi!	Naten	tagkaan	elpesininnaqsinga	ugpeqesqellunga?	Mekelghiiq	whavek	tagiteggu!”
B02_09_Mark_V20	Enkaam	tagitkaat.	Legan	tughneghaam	esghaghluku	Jesus,	mekelghiiq	iqusluku	sayugpagtaghtestekaa.	Tamaani	temngi	ullghitaperewaaghtestekaa,	qaanghallu	nuvaglliightestekaa.
B02_09_Mark_V21	Jesus-em	aaptekaa	atanga,	“Qavngaghhaaneng	tawateta?”	Kiimsiqaa,	“Mekestaghhaatmineng	ima.
B02_09_Mark_V22	Uglaghngaan	kenghegnunllu	meghmunllu	iqustaqsaghaa	tuqusqelluku.	Piyaghqaakuvek	nangllegyagullutung	kayusiitaghtikung!”
B02_09_Mark_V23	Jesus-em	pikaa,	“Sangavek	tawaten	pizin,	‘Piyaghqaakuvek’?	Kiyaghneghem	sangwaa	alngunak	piyaghqaqaa	yugmun	ugpelghiimun.”
B02_09_Mark_V24	Tawaninginaq	mekelghiighem	atanga	iglagtuluni	pikaq,	“Ugpeghtunga,	iwernga	ugpelleghtughtaghaqaghnga!”
B02_09_Mark_V25	Jesus-em	esghaghluki	wata	yuget	tagilaghaallghiit	qevuulluku	aghyuuqaa	tughneghaq,	“Uyuq	tughneghaq	tuuslaghtestilghiillu	akuzistingigalnguqlu	qelghamken	aani	mekelghiighmeng,	allamengllu	itefqaavek	ellnganun	pilghaaten.”
B02_09_Mark_V26	Tughneghaam	mekelghiiq	araghaataghtesteghllagluku,	sayugpagtaghtesteghllagluku,	aanegkaq.	Legan	mekelghiiq	esghaqaaluni	tuqukaq	repall	esghapalghiit	pikat,	“Tuqumaaq!”
B02_09_Mark_V27	Iwernga	Jesus-em	iiggakun	tuguluku	kayusiitkaa	nekevesqelluku	enkaam	nekevegkaq.
B02_09_Mark_V28	Jesus	mangteghamun	iteghyan	ellnginaghhaaghsameng	maligsaaghtengita	aaptekaat,	“Sangan	whangkuta	aanesneghmeng	aghtughesteggu	tughneghaq?”
B02_09_Mark_V29	Jesus-em	kiimsiqii,	“Tawatelnguq	tughneghaq	yughaghhiinaam	aanesaghqaqaa,	saam	alla	pinaanghitaa.”
B02_09_Mark_V30	Taagken	nemeng	aghulaqluteng	nagneqat	Galilee-kun.	Jesus-em	kitumun	alngunak	liisimakesugumangitkaa	naantuleni,
B02_09_Mark_V31	qayughllak	apeghtuungukangi	maligsaaghteni	tuqulleghqamineng.	Pikii,	“Ighnegha	Yugem	tuguluku	tuunelleqaat	yugnun	tuqutesqelluku,	naqamenraq	pingayut	aghneghet	atughluki	unguvaghllequq.”
B02_09_Mark_V32	Iwernga	liigikumangilkangat	apeghtuusaa	sameng	pisiitanga,	enkaam	aapsugumangilkangat	tetugluteng.
B02_09_Mark_V33	Capernaum-emun	kaalluteng,	iteghaasameng	Jesus-em	aaptekii,	“Igleghutkelluku	sangwaa	aaghtiiraaghutkaqesteggu?”
B02_09_Mark_V34	Kiimsighyugumangilkangat,	qayughllak	igleghutkelluku	aaghtiiraaghutkat	nalighteng	angelleghpigaayaghqaatanga.
B02_09_Mark_V35	Jesus-em	aqumluni,	qula	maalghuk	siipneqluku	maligsaaghteni	tuqlughluki	pikii,	“Kina	alngunak	sivuliighsukumi	nekeglli	kinguliiluni,	qepghaghtengulillu	tamaghhaanun.”
B02_09_Mark_V36	Taagken	taghnughhaq	tuguluku	nekevestekaa	qukiitgun.	Qelluku	pikii,
B02_09_Mark_V37	“Kitum	alngunak	tugukliqumigu	taghnughhaghhaq	uutun	ayuqelghii	whanga	apalluqlunga,	tuguklighaqaanga	whanga.	Kitum	alngunak	tugukliquminga,	tuguklighlleqaa	Ataka	kayagtikaq	whangamneng.”
B02_09_Mark_V38	Mulugpenateng	John-em	pikaa,	“Apeghtughista,	yuuk	esghaamaaghput	ateghpegun	aanesqulghii	tughneghaghneng.	Ineghsimaaghput	qayughllak	whangkunnun	ilatnganghilnguq.”
B02_09_Mark_V39	Jesus-em	pikii,	“Ineghtegpenaan!	Qayughllak	kina	alngunak	atemkun	allaaghlluwhaghtingukumi	seghletun	akuzitkelghaghtughnaanghitaanga.
B02_09_Mark_V40	Kitum	alngunak	kipullegmun	pinghilkanginkut,	qepghalgutkaghput.
B02_09_Mark_V41	Ipa	ungipaatamsi,	kitum	alngunak	meghsikangisi	whanga	pikutemneng,	ipapestaaq	akileghtuusangyaghqaaguq.”
B02_09_Mark_V42	“Ataasiq	taghnughhaq	ugpeqingalghii	whangamneng,	yugem	seghleghqestekagu,	pinighataghaghnayaghtuq	taana	yuuk	meghmun	ateghsaqumi	uyaqghwakun	qaamqaghfikluku	uyghagllagmeng.
B02_09_Mark_V43	Iiggegpek	seghleghqestekangaten	kepnaketen.	Pinighataghaghnayaghtuten	yugusighpek	nalighnegha	iflakuvgu	unguvalleghpek	iflalleghqaaneng	quunperugllak.	Taana	pinighataghaghtuq	inglugtun	iiggelighluten	hell-mun	aglalleghqaghpeneng.	Tawani	kumaghughngalghii	keneq	qaamyaghqaanghituq.
B02_09_Mark_V44	Tawani	‘kinguget	neghegkayuget	yugmeng	tuquyaghqaanghitut,	kumaghughngalghiillu	keneq	qaamyaghqaanghituq’.
B02_09_Mark_V45	Itegaghpek	seghleghqestekangaten,	iiknaketen!	Pinighataghaghnayaghtuten	yugusighpek	nalighnegha	iflakuvgu	unguvalleghpek	iflalleghqaaneng	quunperugllak.	Taana	pinighataghaghtuq	inglugtun	itegalighluten	hell-mun	miluutelleghqaghpeneng.
B02_09_Mark_V46	Tawani	‘kinguget	neghegkayuget	yugmeng	tuquyaghqaanghitut,	kumaghughngalghiillu	keneq	qaamyaghqaanghituq’.
B02_09_Mark_V47	Iyegpek	seghleghqestekangaten,	ipugnaken!	Pinighataghaghnayaghtuten	Ataneghpagullghanun	Kiyaghneghem	iitquvek	inglupigaghmeng	iiskelluten,	inglugtun	iyelguluten	hell-mun	miluutelleghqaghpeneng.
B02_09_Mark_V48	Tawani	‘kinguget	neghegkayuget	yugmeng	tuquyaghqaanghitut,	kumaghughngalghiillu	keneq	qaamyaghqaanghituq’.
B02_09_Mark_V49	Tamaghhaghmi	taghyulighllequq	keneghmeng.
B02_09_Mark_V50	“Taghyuq	pinightuq	iwernga	taghyughningiiskan,	naten	elpesi	taghyughnighllaataghnayaghesteggu?	Taghyughningiitegpenasi,	nekeggmetullusillu.”
B02_10_Mark_V1	Taagken	Jesus	aghulaqegkaq	tamaaken	nunameng.	Aglaghluni	nunamun	aatqelghiimun	Judea-mun,	aghviqakek	Kiiwek	Jordan-ek.	Yulghutem	qerngughfiklaataqaa	enkaam	apeghtuqii	piiqelleghmitun.
B02_10_Mark_V2	Ilangita	Pharisees-et	takuluku	anagniilqavigighnaqutkelluku	aaptekaat,	“Liilightuusamnni	itagnaghtaa	yugem	nuliini	pegtekumigu?”
B02_10_Mark_V3	Jesus-em	kiimsiqii	aaptemmeng,	“Sangaawami	Moses-em	qelghusaa?”
B02_10_Mark_V4	Kiimsiqaat,	“Moses-em	pilleghqalitkaqaa	yuuk	pegtusim	igii	imighluki	pegtesqelluku	nulighha.”
B02_10_Mark_V5	Jesus-em	pikii,	“Tawaten	Moses-em	Liilightuusalitkaqiisi	pineghllugllagutegpesineng.
B02_10_Mark_V6	Iwernga	nunangllaghyuwhaalleghmeng	‘Kiyaghneghem	ulimakaqaak	yuuklu	aghnaqlu.’
B02_10_Mark_V7	Taana	apalluqluku	yugem	unillukek	atanillu	naanillu	nuliighminun	lliighwaaghyaghqaaguq.
B02_10_Mark_V8	Enkaam	maalghugunanighllequk,	ataasiighllequk.
B02_10_Mark_V9	Tamaaken	apalluqluku	Kiyaghneghem	qerngughutestekakek	yeqay	yugem	pellghututesneghillikek.”
B02_10_Mark_V10	Mangteghamun	iteghaasameng	maligsaaghtet	aaptekaat	Jesus	tamaaken	pillghaneng.
B02_10_Mark_V11	Jesus-em	pikii,	“Yugem	nuliini	peglluku	allaneng	nulightuqumi,	taawa	gelgaghniighllequq.
B02_10_Mark_V12	Tawateghpigaq	aghnam	ugini	peglluku	allaneng	ugiiqumi,	taawa	gelgaghniighllequq.”
B02_10_Mark_V13	Ilangita	yuget	tagitkiit	taghnughhaat	Jesus-mun	saafluki	quyastesqelluki,	iwernga	maligsaaghtet	ineghtekiit	tagitilghiit.
B02_10_Mark_V14	Jesus-em	esghaghluki	seghleghyagulluki	maligsaaghteni	pikii,	“Taghnughhaat	tagilit	whangamnun.	Ineghtegpenaki,	qayughllak	Ataneghpagullgha	Kiyaghneghem	taghnughhaghestun	ayuqelghiit	pikaat.
B02_10_Mark_V15	Ipa	ungipaatamsi,	kitum	alngunak	tuguklinghilkumigu	Ataneghpagullgha	Kiyaghneghem	taghnughhaghtun,	iteghnaanghituq.”
B02_10_Mark_V16	Taagken	taghnughhaat	tugaaqluki,	saaftaqluki	quyastekii.
B02_10_Mark_V17	Jesus	igleghhneqigtaquqlu,	yugem	ketanqusnaq	takuluku	manungakun	segesqughlluni	aaptekaa,	“Pinilghii	Apeghtughista,	naten	salunga	kenlengilnguq	unguvalleq	allgeghhnayaghsikun?”
B02_10_Mark_V18	Jesus-em	aaptekaa,	“Sangan	pinighnizinga?	Kina	alngunak	pininghituq,	Kiyaghneghhiinaaguq	pinilghii.
B02_10_Mark_V19	Liilightuusat	liisimakaten:	‘Yugtaghpenang;	gelgaghniighpenang;	teglegpenang;	iqlengiqutkegpenaki	yuget;	puughtigpenang;	quulvaghlukek	atanllu	naanllu.’”
B02_10_Mark_V20	Yugem	pikaa,	“Apeghtughista,	ima	nukalpigaatemneng	qaatkengngwaanka	taakut	Liilightuusat.”
B02_10_Mark_V21	Jesus-em	piniqepiglluku	qiivluku	pikaa,	“Ataasiiguq	piyaghqan.	Akikughyaghtughhu	qamaglluku	saghyan,	enkaam	akinga	tunqughnaken	aklumalghiinun.	Tawaten	pikuvek	aklungillequten	qilagmi.	Taagken	maligsaghtughnakevnga.”
B02_10_Mark_V22	Tawaten	piyatni	yuuk	nulgiiqaq,	iqitkaq	iilqepiglluni	qayughllak	aklungitepiglleghhii.
B02_10_Mark_V23	Jesus	yugsughaluni	maligsaaghteni	pikii,	“Piyaqnapigtuq	aklungilngughni	itelleghqaa	Ataneghpagullgha	Kiyaghneghem!”
B02_10_Mark_V24	Tawaten	piyisteng	maligsaaghtet	saghiighayukat.	Jesus-em	pilaataqii,	“Taghnughhaghni,	piyaqnapigtuq	itelleghqaq	Ataneghpagullghanun	Kiyaghneghem!
B02_10_Mark_V25	Piyaqniisaghqaaguq	camel-em	suflughutelleghqaa	sikuum	iiyngakun,	aklungilnguum	yugem	itelleghqaaneng	Ataneghpagullghanun	Kiyaghneghem.”
B02_10_Mark_V26	Maligsaaghtet	wataqaaghaq	saghiighayukat,	enkaam	ellmeggneng	aapqughaaghutkat,	“Kinangam	yugulillengelleqa?”
B02_10_Mark_V27	Jesus-em	qiivluki	pikii,	“Yuget	piyaghqaqenghilkangit,	Kiyaghneghem	piyaghqaqii.”
B02_10_Mark_V28	Taagken	Peter-em	pikaa,	“Esghaqaghqutqun,	sangwaa	qamaglluku	unilluku	maliglleghaatamken.”
B02_10_Mark_V29	Jesus-em	pikii,	“Ipa	ungipaatamsi,	kitum	alngunak	uniskumiki	mangteghani,	anglegutni,	naani,	atani,	avaqutani,	nunani	apalluqlunga	whanga,	Pinilghiitlu	Ungipat,
B02_10_Mark_V30	allgeghutaaghaghyaghqaaguq	whani	kiyaghtaalleghmi.	Mangteghaa,	anglegutangi,	naanga,	avaqutii,	nunanga,	nulaghllagyaghqaagut;	tamaakunun	maligulluku	amyuutkellengyaghqaaguq.	Taagken	taakwaningani	kenlengilngughmeng	unguvallengyaghqaaguq.
B02_10_Mark_V31	Iwernga	uglalghiit	angelleghpigaat	ukaliighsaghqaagut	taagani,	enkaam	uglalghiit	ukalighpigaat	angelleghpigaaghsaghqaagut.”
B02_10_Mark_V32	Jesus	aga	sivungitnilnguq	igleghanguluki	tumetgun	Jerusalem-emun	ayuqelghiitgun.	Maligsaaghtengi	saghiighayukat,	yugetlu	alingumaghmeng	maligtekaat.	Jesus-em	qula	maalghuk	siipneqluku	maligsaaghteni	aafulluki	ungipaallaataqii	salleghqamineng.
B02_10_Mark_V33	Pikii,	“Nagatek,	Jerusalem-ennaqukut.	Tawani	Ighnegha	Yugem	tuunelleqaat	chief	priest-enunllu	apeghtughikayugnunllu	Liilightuusaneng.	Nanqiglluku	tuqusaghqaanilleqaat,	enkaam	tuunelleqaat	Gentile-enun.
B02_10_Mark_V34	Taakut	legasiighwaatkelleqaat,	qesiqulleqaat,	kagsagmiglleqaat,	tuqulleqaatlu.	Pingayut	aghneghet	atughluki	unguvaghllequq.”
B02_10_Mark_V35	Taagken	James-enkuk	John-enkuk,	Zebedee-m	ighneghegkenka	takuluku	Jesus	pikaak,	“Apeghtughista,	elpenun	sameng	pisqesugtukung.”
B02_10_Mark_V36	Jesus-em	aaptekakek,	“Sasqesugestek	whangamnun?”
B02_10_Mark_V37	Kiimsiqaak,	“Nighughqengngalghiimi	Ataneghpagulleghpeni	aqumegkuvek	aqumelgusighyugamken,	nalighpung	aghenqigneghpenilluku,	nalighpung	saghumigneghpenilluku.”
B02_10_Mark_V38	Jesus-em	pikakek,	“Nallukaghtek	sameng	tungsilleghtek.	Meghyaghqamneng	qayuusimelngughmeng	meghelleqestaak?	Paaptaayelleghqamtun	paaptaayelleqestaak?”
B02_10_Mark_V39	Kiimsiqaak,	“Piyaghqaagukung.”	Jesus-em	pikakek,	“Meghyaghqaqa	qayuusimelnguq	qaywa	meghelleqaghtek,	paaptaayellequteklu	paaptaayelleghqamtun.
B02_10_Mark_V40	Iwernga	whanga	nakmiksaghqaqenghitanka	kinkut	aqumyaghqaatangi	aghenqignemkunllu	saghumignemkunllu,	yataaghqutkat	tamaakut	aqumyaghqaagut.”
B02_10_Mark_V41	Taakut	qula	malighsaaghtet	nagaqughlukek	James-enkuk	John-enkuk	pillghak,	ugumiyagutkagket.
B02_10_Mark_V42	Enkaam	Jesus-em	qerngughlluki	pikii,	“Liisimakasi	Gentile-et	igleghutistengita	atanghutaqiit	yuteng,	aangwaaghughtekatlu	yukeghqutaqiit.
B02_10_Mark_V43	Iwernga	tawatesaghqaanghitusi	elpesi.	Nalighsi	aangwaaghuyukumi	qepghaghtenguli	ilaminun,
B02_10_Mark_V44	nalighsillu	aangelleghpigaayukumi	qepghaghtelaaghughlli	tamanganun.
B02_10_Mark_V45	Talwa	Ighnegha	Yugem	tagikaanghituq	qepghaatesqelluni,	tagikaaguq	qepghaatinalunillu	tuunalukullu	unguvalleni	yugulinaluki	yulghutet.”
B02_10_Mark_V46	Taagken	Jesus-enkut	maligsaaghtekullghiit,	yulghuteghllagetlu	Jericho-mun	kaalluteng,	aghulaqegkat.	Taawaanguq	ayaakaq	yuuk,	aatgha	Bartimaeus,	ighnegha	Timaeus-em	aqumluni	tumet	saningitgun	tungsighraghaqelghii.
B02_10_Mark_V47	Nagaqughyamigu	Jesus	Nazareth-eghmii,	tughwaaghniluku	akilghuukaq,	“Jesus!	Ighneghani	David-em!	Nangllegyagutaghtinga!”
B02_10_Mark_V48	Uglalghiim	yugem	aghyuuqaat	nepiighesqelluku	iwernga	qevuutaghalluni	akilghuukaq,	“Ighneghani	David-em,	nangllegyagutaghtinga!”
B02_10_Mark_V49	Jesus-em	aghuliighluni	pikii,	“Tagisqiteggu.”	Enkaam	tuqlughluku	ayaakaq	pikaat,	“Seghleghhalek,	tuqlughaaten	nekevi!”
B02_10_Mark_V50	Qaasliik	atkuyaaghegni	mataghaghllukek	nekefqaghlluni	takukaa	Jesus.
B02_10_Mark_V51	Jesus-em	aaptekaa,	“Sasqelluten	piiqsin?”	Ayaakam	kiimsiqaa,	“Apeghtughista,	esghaasagunneqigsugtunga.”
B02_10_Mark_V52	Jesus-em	pikaa,	“Igleghlleghhaaten,	ugpeqilleghpek	naallghutestaaten.”	Tawaninginaq	esghaasagutkaq	taagken	maligtekaa	Jesus.
B02_11_Mark_V1	Tughaaghyalghiimeng	Jerusalem-emun,	kaatkat	Bethphage-munllu	Bethany-munllu,	Mount	Olives-mi.	Taagken	Jesus-em	kayagtekakek	maalghuk	maligsaaghtegni	nemun	pisqellukek.	Pikakek,	“Kaataghesnaquftek	esghaghlleqaghtek	donkey-ghaq	petugngalghii	kitum	alngunak	igleghutkumangilkanga.	Itemulluku	taginnakesek.
B02_11_Mark_V3	Kitum	alngunak	aaptekangistek	whaten,	‘Sanaqestegnegu?’	ungipaannakesek,	‘Atanghem	atuqsugaa.	Taaqaghesnaqumigu	veghutesnaaghaa.’”
B02_11_Mark_V4	Enkaam	nemun	kaallutek	tumenilluku	esghaqaak	donkey-ghaq	petugngalghii	mangtegham	amigan	tungangakun.	Itemsimaluku
B02_11_Mark_V5	yuget	nekevghataaghullghiit	tawani	aaptekagket,	“Sangan	itemutestegnegu	donkey-ghaq?”
B02_11_Mark_V6	Kiimsiqiik	Jesus-em	apeghtullghatun	enkaam	yuget	nepiighutkagket.
B02_11_Mark_V7	Jesus-mun	kaatulluku	donkey-ghaq,	qaasliit	atkuyaatek	teghikusam	qaayngakun	lliyagneki,	Jesus	uuglluni	igleghtekaq.
B02_11_Mark_V8	Tamaakut	yulghutet	igleghullghiit	tumetgun	saaghquqiit	qaasliit	atkuyaateng,	ilangit	avayameng	ququngalegmeng	ikutaqluteng	tumet	saaghqughvikegkiit.
B02_11_Mark_V9	Jesus-em	sivunganilnguutlu	kingunganilnguutlu	akilghuutkat,	“Usuqnaghhalek	Kiyaghneq!	Kiyaghneghem	quyasligu	tagilghii	aatghakun	Atanghem!
B02_11_Mark_V10	Kiyaghneghem	quyasligu	tagilghii	ataneghpagullgha	sivunemta	David-em!	Usuqnaghhalek	Kiyaghneq	qulighpigaghmelnguq	qilagmi!”
B02_11_Mark_V11	Jesus	kaalluni	Jerusalem-emun,	aglaqaq	Temple-mun.	Tawani	sangwaa	qamaglluku	yuvghiiqaa.	Whanikungulghii,	kelqelluki	qula	maalghuk	siipneqluku	maligsaaghteni	aglaqaq	Bethany-mun.
B02_11_Mark_V12	Unaamingani,	Bethany-meng	uteghniitkelluku	Jesus	iyataqaq.
B02_11_Mark_V13	Uyavaneng	esghaqaa	figs-em	uqfiga	ququngaghtuqaq,	enkaam	esghaghyaghtuqaa	figs-elgunayukan.	Kaasaqminigu	ququngaraaghinaaftuq,	qayughllak	salin	figs-et	piisugniilnguut.
B02_11_Mark_V14	Jesus-em	uqfik	pikaa,	“Allamengllu	kitum	alngunak	figs-etughviknaanghitaaten!”	Maligsaaghtengita	nagatkaat.
B02_11_Mark_V15	Kaasameng	Jerusalem-emun,	Jesus,	Temple-mun	pikaq.	Tawani	aanesquqii	tukfightulghiitlu	akilpegalghiitlu.	Manimeng	naveghqughtet	tipelngit	ulleghquqii,	aqumutiitlu	qawaagmeng	akilpegaghtet.
B02_11_Mark_V16	Nangaqaghsaghqaananightestekiillu	kinkut	alngunak	sameng	tugumiilget	Temple-em	manughaakun.
B02_11_Mark_V17	Taagken	apeghtuqii	yuget,	“Kiyaghneq	pikaaguq	Akuzitni	Igaqegkani,	‘Mangteghaqa,	yughaghviguyaghqaaguq	tamaghhaanun	yuganun	nunam.’	Iwernga	elpesi	iighaghvigughtaghsi	wayaghniightenun!”
B02_11_Mark_V18	Chief	priest-etlu,	apeghtughikayugetlu	Liilightuusaneng	nagaqughluku	tawaten	pillgha,	akuzimghhutkegkaat	naten	tuqutelleghqameng,	naqam	alikumaan.	Alikegkaat,	qayughllak	qamaglluteng	yulghuteghllaget	saghiighayagutngukangit	apeghiillghi.
B02_11_Mark_V19	Ighivgaghyagu	Jesus-enkut	maligsaaghtekullghiit	aghulaqegkat	Jerusalem-emeng.
B02_11_Mark_V20	Unaanguluku	igleghutkelluku	esghaqaat	figs-em	uqfiga	palighwaaghumalghii	akughhaghminun	kenlanga.
B02_11_Mark_V21	Peter-em	esghaghluku	neqaatkaa	Jesus-em	pillgha.	Enkaam	pikaa,	“Apeghtughista,	ii-i,	figs-em	uqfiga	ineghtengngwaaqan	palighwaaghumaaq.”
B02_11_Mark_V22	Jesus-em	pikii,	“Ugpeqiteggu	Kiyaghneq.
B02_11_Mark_V23	Ipa	ungipaatamsi,	kitum	alngunak	malghuklillngunani	ilumikun,	ugpeqegkumikillu	akuzitni	piyaghqaatangi,	una	naayghaq	whaten	pikumigu,	‘Kelliinun	aatghi,’	taawa	apeghiighyaghqaaguq	ellnganun.
B02_11_Mark_V24	Enkaam	ungipaatamsi:	sangwaa	alngunak	aklukegkaghsi	yughaatkegkufsigu	ugpeqluku	allgeghsaghqaqutsi,	taawa	allgeghlleqaghsi.
B02_11_Mark_V25	Nekevneghpesini	yughaghnalusi,	seghevutaqiteki	seghletun	pistesi,	enkaam	Atagpesi	qilagmelnguum	seghevulleqii	seghleghqellesi.”
B02_11_Mark_V26	Iwernga	seghevutinghilkufsi,	talwa	Atagpesi	qilagmelnguum	seghevunnaanghitii	seghleghqellesi.
B02_11_Mark_V27	Jesus-enkut	maligsaaghtekullghiit	kaanneqigtekat	Jerusalem-emun.	Jesus	igleghsimaluku	Temple-em	manughaani,	chief	priest-etlu,	apeghtughikayugetlu	Liilightuusaneng,	Elder-etlu	takuluku
B02_11_Mark_V28	aaptekaat,	“Saam	pilleghqaakun	aanesqughsiki	akilpegaghtet?	Kitum	qelellghakun	tawaten	pinguzin?”
B02_11_Mark_V29	Jesus-em	kiimsiqii,	“Ungipaalleqamsi	kitum	qelelghakun	tawaten	pikaatka	kiimsiqufsinga.
B02_11_Mark_V30	John-em	paaptaayeghillgha	Kiyaghneghmeng	pingwaa,	nalighmeng	yugneng?	Ungipaatengnga.”
B02_11_Mark_V31	Ellmeggneng	akuzimghhutkat,	“Kiyaghneghmeng	piknikumteggu,	pilleqiinkut,	‘Sangan'ngam	ugpeqenghisteggu	John?’
B02_11_Mark_V32	Yugneng	piknikumteggu	yuget	anguyiilleqiinkut.”	(Alingegkat	yugneng,	qayughllak	yuget	qamaglluteng	ugpeqngukangat	John	uuknaliqistengutanga.)
B02_11_Mark_V33	Enkaam	Jesus	kiimsiqaat,	“Nallukaghput.”	Jesus-em	pikii,	“Whangallu	ungipaannaanghitamsi	kitum	qelellghakun	tawaten	pikaatka.”
B02_12_Mark_V1	Taagken	Jesus-em	ungipaghaatetgun	aleghquqii.	Pikii,	“Taawanguq	yuuk	piitesiighaqaq	grapes-meng,	mingllusiqaallu	uvitanga	piitesighaghvini.	Laagutkakek	grapes-mun	qageghquusik,	nekeftekaallu	kelengakivigkaq.	Taagken	piitesighaghvini	navghitkaa	grapes-meng	piitesighaghtenun	nengitesqelluni,	enkaam	ellnga	natmun	aghulaqegkaq.
B02_12_Mark_V2	Saghnayaghqaaghsata	ataasiq	qepghaghteni	kevgaqegkaa	nengini	grapes-et	aqfasqelluki.
B02_12_Mark_V3	Kaasan	taakut	aflengakistet	akuqaghluku	qevutiighluku	avangunaan	aglaghtestekaat.
B02_12_Mark_V4	Kevgaqlaataqaa	ilanga	qepghaghteni.	Taana	naasqwakun	kiitiquluku,	kayngusaghaatestekaat.
B02_12_Mark_V5	Kevgaqiilaataqaq	ilanganeng	qepghaghtemi	enkaam	taana	tuqutkaat.	Ilangillu	qepghaghtelghuteni	kevgaqenghaki	legan	tawaten	piiqegkangit,	ilangit	qevutiiqiit,	ilangit	tuququqiit.
B02_12_Mark_V6	“Qenwat	ataasighhaaghtuq	kevgaqsaghqaa,	ighnegha	piniqumtaagha.	Kevgaqegkaa	sumeghtaghaamaghmi	whaten,	‘Ighneqa	siivakelleqaat.’
B02_12_Mark_V7	Iwernga	taakut	aflengakistet	ilateng	pikiit,	‘Uum	piliisaghqaqaa	una	piitesiighaghvik.	Tuqutelteggu	enkaam	piitesiighaghvik	whangkuta	piliilleqaghput!’
B02_12_Mark_V8	Enkaam	akuqaghluku,	tuqulluku	yugusii	egtekaat	piitesiighaghvigmeng.”
B02_12_Mark_V9	Jesus-em	aaptekii,	“Salleqang'ngam	piitesiighaghvilek?	Tagiluni	navghitivikegkaqsaqenni	taakut	tuququghluki,	enkaam	piitesiighaghvini	allanun	navghilleqaa.
B02_12_Mark_V10	Atightiigasteggu	una	Akuzitni	Igaqegkani?	‘Uyghak	mangteghangllaghtet	ighsakegkaat	piyalghiimi	megnunalleghpigaaftuq	uyghak.
B02_12_Mark_V11	Taana	Atanghem	apeghiiqaqaa,	Allaaghlluwhaghyugnapigtuq!’”
B02_12_Mark_V12	Jews-et	igleghutistengita	tuguyupigtekaqsaqangat,	qayughllak	liigikelghiit	ungipaghaatetgun	Jesus-em	ellngit	akuzitkaqeftii.	Iwernga	alingegkat	yulghutneng	enkaam	unilluku	aghulaqegkat.
B02_12_Mark_V13	Taam	kingunganeng	Jews-et	igleghutistengita	kayagtekiit	ilangi	Pharisees-etlu	maligsaaghtengillu	Herod-em	anagniilqavigiisqelluku	Jesus.	Kayagtekiit	anagniilqavigiisqelluku	akuzillghakun.
B02_12_Mark_V14	Kaalluku	pikaat,	“Apeghtughista,	liisimakamken	ataasiighmetuten.	Waakigataten	yuget	sumeghtaghallghit,	talwa	waakigataten	yuget	sanguyaghngaata,	iwernga	ipapighqelluten	apeghtuusaqaqan	Kiyaghneghem	piyukellgha	yugnun.	Ungipaataghtikut,	Kiyaghneghem	Liilightuusaani	elqughutngaa	llivikilleghqaghput	tax-eneng	Caesar-mun?	Llivikiltaa-a	nalighmeng	pinghitelta?”
B02_12_Mark_V15	Iwernga	Jesus-em	liisimakegkangi	seghletun	pingukangat	enkaam	pikii,	“Sangama	anagvigighnaqutkestengnga?	Manilitaghtengnga,	esghaqaghlakun.”
B02_12_Mark_V16	Tuunyatni	aaptekii,	“Kitum	gginaqagullu	aatqagullu	una?”	Kiimsiqaat,	“Caesar-em.”
B02_12_Mark_V17	Jesus-em	pikii,	“Tuuniteki	Caesar-mun	tamaakut	Caesar-em	pingi.	Tuuniteki	Kiyaghneghmun	tamaakut	Kiyaghneghem	pingi.”	Enkaam	saghiighayagutkaat	Jesus.
B02_12_Mark_V18	Taagken	ilangi	Sadducees-et,	Jesus-mun	pikat.	(Tamaakut	piiqelghiit	tuqukat	unguvaghyaghqaanghinniluki.)
B02_12_Mark_V19	Pikaat,	“Apeghtughista,	Moses-em	Liilightuusangllaqaqiinkut	whaten,	‘Yuuk	nuliilek	avaqutigpenani	tuqukan	anglegutangan	tuguyaghqaqaa	aghnaq	avaqutinnaluku	anglegutni	tuqukaq.’
B02_12_Mark_V20	Taawanguq	maaghragvinlek	yuget	anglegutkullghiit.	Nuyeklighpigaq	nulightughluni	avaqutigpenani	tuqukaq.
B02_12_Mark_V21	Enkaam	tuunglighhaan	tugukaa	aghnaq,	iwernga	ellngallu	tuqukaq	avaqutigpenani.	Pingayiitangan	tuguluku	aghnaq,	tuqukaq	avaqutigpenani.
B02_12_Mark_V22	Qamaglluteng	tugaaqluku	aghnaq	tuqulaghaatkat	avaqutigpenateng.	Kingulighpigaaluni	aghnaq	tuqukaq.
B02_12_Mark_V23	Qamaglluteng	maaghraghvinlek	anglegutkullghiit	nulighqegkaqsaqangat.	Aghneghmi	tawani	tuqukat	unguvaghtuutellghitni,	naliita	aghnaq	nulighqelleqagu?”
B02_12_Mark_V24	Jesus-em	kiimsiqii,	“Sumeghtaghallesi	anaggutngaat	qayughllak	liigikigalkesi	Akuzitet	Igaqegkat,	nallukegkesillu	Kiyaghneghem	aghtughyaghqaanghillgha.
B02_12_Mark_V25	Tuqukat	unguvaghtuuskumeng	tuqulleghmeng,	qilagmelngughestun	yaqulgestun	ayuqsaghqaagut,	nengughutusaghqaanghitut.
B02_12_Mark_V26	Atightiigastegguu	Kiyaghneghem	apellgha	tuqukat	unguvalleghqiitneng	tuqulleghmeng?	Moses-em	igaani	apeghngaaq	kumaghughngalghiimi	uqfillegaghmi.	Tawani	Kiyaghneghem	pikaqaa	Moses,	‘Whanga	Kiyaghneqaanga	Abraham-em,	Kiyaghneqaanga	Isaac-em,	Kiyaghneqaanga	Jacob-em.’
B02_12_Mark_V27	Taana	whaten	pisiiguq,	Kiyaghneq,	Kiyaghneqenghitaat	tuqukat,	Kiyaghneqaat	unguvalghiit.	Enkaam	anaggutepigsimaasi!”
B02_12_Mark_V28	Apeghtughikayuk	Liilightuusaneng	tagiluni	nagatkii	aaghtiiraaghullghiit.	Nagalluku	Jesus-em	kiimsighilaataqullgha	Sadducees-enun,	aaptekaa,	“Natungaawa	Liilightuusaq	megnunalleghpigaq?”
B02_12_Mark_V29	Jesus-em	kiimsiqaa,	“Megnunallegpigaq	unanguuq:	‘Nagatek,	Israel-eghmiini!	Ataneq	Kiyaghneghput	taananginaghhaaguq	Ataneq.
B02_12_Mark_V30	Ataneq	Kiyaghneghen	piniqsaghqaqan	tamaghhaakun	ilugpegun,	tamaghhaakun	unguvasighpegun,	tamaghhaakun	umyugaghpegun,	qamagllukullu	iknaqelleghpegun.’
B02_12_Mark_V31	Tuunglighha	whatetuq:	‘Piniqsaghqaqaten	yulguteten,	piniqelleghpetun	elpeneng	katam.’	Alla	Liilightuusiituq	taakugetun	megnunaghtutkalghiimeng.”
B02_12_Mark_V32	Apeghtughikayugem	Liilightuusaneng	Jesus	pikaa,	“Apeghtughista,	elqughaghtan!	Ipanguuq	taana	pillghen,	Ataneq	taananginaghhaaguq	Kiyaghneq,	alla	avangituq	kiyaghneghmeng	iwerngaqun	ellnga.
B02_12_Mark_V33	Enkaam	yugem	piniqsaghqaqaa	Kiyaghneq	tamaghhaakun	ilumi,	tamaghhaakun	umyugagmi,	tamaghhaakunllu	iknaqelleghmi.	Piniqsaghqaqiillu	yulgutni	katam	ellmineng	piniqelleghmitun.	Taakuk	Liilightuusak	megnunaghataghaghtuk	paneghlluku	tunusaqegkaneng,	nalighmeng	aghqutkegkaneng.”
B02_12_Mark_V34	Jesus-em	liigiksamigu	yugem	kiimsiitnga	elqughutngalghii,	pikaa,	“Qantaghantuten	Ataneghpagullghaneng	Kiyaghneghem.”	Taam	kingunganeng	kitum	alngunak	tetugyagutkaa	aapqughaaneghmeng	Jesus.
B02_12_Mark_V35	Temple-mi,	Jesus-em	apeghtughitkelluku	aaptekii,	“Sangan	apeghtughikayuget	Liilightuusaneng	piiqatgu	Christ-a	David-mun	Ighneqniluku?
B02_12_Mark_V36	Agleghnalghiim	Taghnegham	David	whaten	pistekaqaa,	‘Atanghem	pii	Atanqa:	Aqumi	whagun	aghenqignemkun	kenlanga	anguyagten	itegaghpek	asinganun	lliightellemnun.’
B02_12_Mark_V37	“David-em	ellngan	katam	atiqaqaa,	‘Ataneghmeng’	enkaam	naten	Christ-a	Ighneqagu	David-em?”	Yulghutet	quyakusiqinaghluku	nagatkaat	Jesus.
B02_12_Mark_V38	Apeghtuutkelluki	pikii,	“Kelengalusi	apeghtughikayugneng	Liilightuusaneng.	Aasuneghtuut	atkuyaaghmeng	akughtuqameng,	igleghsuneghtuutlu	akilpegaghvigni	yugnun	qungughfikesqelluteng.
B02_12_Mark_V39	Aqumyuneghtuut	aangwaaghughtekat	aqumutiitgun,	synagogue-nillu	neqenghaghqelghiinillu.
B02_12_Mark_V40	Esghaghlaataqwaaqiit	ugingighat	mangteghiighaqluki.	Taagken	pinighniluteng	pisqelluteng	taakluku	yughaghaqut.	Tamaaken	apalluqluku	aghyuullengeghllagyaghqaagut!”
B02_12_Mark_V41	Temple-mi,	Jesus-em	aqumgatkelluku	tungangakun	manilghutam,	esghapakii	yulghutet	kanaghtiighaatalghiit	manimeggneng.	Aklungilnguut	yulghutet	manilghutmeng	kanaghquqat.
B02_12_Mark_V42	Taagken	aklumalghii	ugingighaq	iteghluni	kanaghtekakek	maalghuk	maningiighhaak,	qerngaagmek	penny-nguftuk.
B02_12_Mark_V43	Jesus-em	maligsaaghteni	tuqlughluki	pikii,	“Ipa	ungipaatamsi,	uum	aklumalghiim	ugingigham	tuunegkakek	qaayghutinguuk	aklungilnguut	tuunegkiitneng.
B02_12_Mark_V44	Yuget	kanaghtinguut	aklungimeggneng,	iwernga	uum	aghnam	kanaghtaa	qamaglluku	maningiighhani,	akluknguyaqanga	ellminun	kiyaghusighqaaluku.”
B02_13_Mark_V1	Jesus	aanumaluku	Temple-meng,	ataasim	maligsaaghtengan	pikaa,	“Apeghtughista,	ii-i!	Esghaqaghqiqun	maakut	pinighnaghllaget	mangteghat	uyghagrukutaaghllagneng	ulimaaghet.”
B02_13_Mark_V2	Jesus-em	pikaa,	“Esghaghsikii	mangteghaghllaget	maakut?	Talwa	ataasiq	uyghak	nemininnaanghituq;	qamaglluteng	ulleghqughyaghqaagut.”
B02_13_Mark_V3	Mount	Olives-mi,	Jesus	ellnginaghhaghmi	aqumgamaluku	Temple-mun	ayuqluni,	Peter-enkut	James-enkut	John-enkut	Andrew-nkut	takukaat.
B02_13_Mark_V4	Aaptekaat,	“Ungipaatikut,	qakun	tamaakut	piyaghqaawat?	Sangulleqa	liisimakusighqaghput	tamaakut	apeghiilleghqiitnun?”
B02_13_Mark_V5	Jesus-em	pikii,	“Kelengatek,	kitumun	alngunak	puughtestegpenasi.
B02_13_Mark_V6	Uglaapiglleghhii	tagiyaghqaaguq	atuqluku	aatqa,	whaten	piiqluteng,	‘Ellnganguunga!’	Enkaam	uglaapiglleghhii	puughqughyaghqaqaat.
B02_13_Mark_V7	Nagaququfsiki	pilluwat,	akusqaghtaatkellghetlu	pilluwat,	alingegpenasi.	Tamaana	piyaghqaaguq,	salin	iquggnaqngunghituq.
B02_13_Mark_V8	Nunam	ramkengi	pilluwutullequt,	nunamllu	ataneghpagullghi	sughugaallequt,	nunatlu	nani	alngunak	tuyepeghtaghaqluteng	piyaghqaagut,	neqangisagllagaqlunillu	piyaghqaaguq.	Qamaglluteng	tamaakut	aghnam	ighniyukestallghatun	ayuqut.
B02_13_Mark_V9	“Iwernga	elpesi	kelengalusi.	Tugulusi	agghistenun	aglaalleqiisi.	Synagogue-ni	kagsagmiglleqiisi.	Whanga	apalluqlunga	nekevellequsi	sivungitni	igleghutistetlu	umiilgetlu	ungipaghtengulusi	Pinilghiineng	Ungipaneng.
B02_13_Mark_V10	Pinilghiit	Ungipat	ungipaqsaghqaagut	tamanganun	ramkenun	sivungani	iqugtellghem.
B02_13_Mark_V11	Tugulusi	aglaaskangisi	nanqigtivigmun	sumeghtaghaqestaghpenasi	akuzitkaghqameng.	Pilleghqaq	kaataqegkan	akuziiqnaaghtusi	pisqelleghpesistun,	qayughllak	elpesingunaanghitut	akuzilghiit,	Agleghnalghiik	Taghneghak	elpesigun	akuziiqnaaghtuk.
B02_13_Mark_V12	Yuget	angleguteteng	tuqutesleqiit,	yuget	avaqutateng	tawateghpigaq	pisleqiit.	Taghnughhaatlu	angayuqateng	kipullginaaghluki	tuqutesleqiit.
B02_13_Mark_V13	Whanga	apalluqlunga	qamaglluni	yugem	ugumiilleqiisi.	Iwernga	kina	alngunak	nuqenneghtuqaq	kenlemun	yugulillengyaghqaaguq.”
B02_13_Mark_V14	(Yeqay	atightulghiim	liigikligu	una	uuknaliqelleq!)	“Esghaqufsigu	agleghniighutista	paaghqiitestilghii,	nekaghqaqenghilkemini	nekevelghii,	tamaakut	Judea-melnguut	anagniighhaat	naayghanun.
B02_13_Mark_V15	Yuuk	mangtegham	qaaynganilnguq	qamavek	kelqesaghqameng	aqfatefqaami	pilghaaq.
B02_13_Mark_V16	Yugem	piitesighaghvigmelnguum	qaasligni	aqfafqaamikek	pilghaaq.
B02_13_Mark_V17	Seghleghwaaghunaqnguut	tamaakut	qumilgetlu	mamaghtilghiitlu	tamaani	aghneghni!
B02_13_Mark_V18	Yughaghtek	Kiyaghneghmun	uksumi	tawaten	pifqaan	pisqelluku!
B02_13_Mark_V19	Qayughllak	tamaani	aghneghni	seghleliiq	seghleghataghaayaghqaaguq	seghleliighaqelleghneng	ima	Kiyaghneghem	ulimayuwhaallghaneng	nuna	whavemun	kenlanga.	Allamengllu	tawatelnguq	seghleliiq	pinaanghituq.
B02_13_Mark_V20	Atanghem	takellimangisaqaki	tamaakut	aghneghet,	kina	alngunak	unguvanayanghituq.	Iwernga	apalluqluki	nakmikegkani	aghneghet	takellikaqii.
B02_13_Mark_V21	“Taagken	kitum	alngunak	pikangisi,	‘Esghaghteggu,	Christ-a	whaa!’	nalighmeng	‘Esghaghteggu,	tazigna	esgha!’	ugpeqegpenaan.
B02_13_Mark_V22	Christ-asighwaaghetlu	uuknaliqistesighwaaghetlu	allgeghtuusaghqaagut.	Allaaghlluwhaghtighllagaataghyaghqaagutlu,	saghiighanaghqeghllagaataghyaghqaagutlu	puughqughnaluki	yuget,	talwa	Kiyaghneghem	nakmikegkii	puughsaqlegukumegteki	pilleqiit.
B02_13_Mark_V23	Enkaam	kelengalusi!	Sameng	tamaghhaaneng	ungipaatekestaghamsi	tamaakut	pistegpenaki.
B02_13_Mark_V24	“‘Kingunganeng	taam	seghleliilleghllagem	siqineq	mamlegllequq,	tanqiq	nighugunnanighllequq,
B02_13_Mark_V25	ighaleqetaaghet	ifkaquullequt	qilagameng,	aghtughyaghqaanghillghet	qilagamelnguut	igleghallghit	alngunaghqeslequt.’
B02_13_Mark_V26	“Taagken	yuget	esghaghlleqaat	Ighnegha	Yugem	tagilghii	qilawaaghteggun	aghtughyaghqaanghillelighllaglunillu	nighughqellelighllaglunillu.
B02_13_Mark_V27	“Taagken	yaqulget	kayaglleqii	qerngughtesqelluki	nakmikegkani	yuget	nunataghhaaneng	tamaghhaaneng.
B02_13_Mark_V28	“Liitfikiteggu	figs-em	uqfiga.	Avayii	uniilliighaghluteng	ququngii	piitekestaqata	sungaghyuketun	liisimakelleqaghsi	kiigyaghtulleq.
B02_13_Mark_V29	Figs-em	uqfiganeng	liitelleghpesistun	esghaqufsiki	tamaakut	qilagamelnguut	apellemtun	pilghiit,	liisimakelleqaghsi	Ighneghan	Yugem	kaasaghtungestallgha,	aaqun	amigmun	lliighumaaq.
B02_13_Mark_V30	Ipa	ungipaatamsi,	maaten	unguvalghiit	tuqunaanghitut	sivungani	qamaglluteng	tamaakut	pilleghqiita.
B02_13_Mark_V31	Qilagallu	nunallu	aviighusaghqaaguk,	iwernga	whanga	akuzitenka	aviighusagqaanghitut.
B02_13_Mark_V32	“Iwernga	kitum	alngunak	nallukaa	nani	aghneghmillu	aflumillu	tagiyaghqaatanga.	Talwa	yaqulget	qilagmelnguut	nallukaat,	Ighneghemllu	nallukaa,	Atanginaghhaam	liisimakaa.
B02_13_Mark_V33	Kelengatek,	waaknanighpenasi	qayughllak	nallukaghsi	qakun	tagilleghqaa.
B02_13_Mark_V34	Yugtun	ayuqsaghqaaguq	natmun	pilghiitun.	Aghulaqellghilluni	qepghaghteni	aflengakistengllaghlleqii	mangteghaminun,	ungipaalleqiillu	sayaghqiitneng.	Amigniighteminunllu	kelengakesqegkaa	uteghnilleghqani.
B02_13_Mark_V35	Enkaam	elpesi	kelengatek,	qayughllak	nallukaghsi	qakun	mangteghalek	uteghnighyaghqaatanga.	Walluumllu	tagiiqli	ighivgaghmi,	unugem	qukaani,	aghtaghaqestami,	nalighmeng	unaanguluku.
B02_13_Mark_V36	Enkaangam	kelengatek	luuraq	kaatqaghtekumi	qavaalusi	angunayukangisi.
B02_13_Mark_V37	Aapqegka	una	elpesinun,	tamaghhaghllaganun	pingwaaqa:	Kelengalusi!”
B02_14_Mark_V1	Neqenghaghqelleghqaa	Passover-em,	Neqenghaghqelleghqaallu	Yeast-alillgilnguum	Neqekrangllam	kaasaghqak	maalghuk	aghneghek	atughlukek.	Chief	priest-etlu,	apeghtughikayugetlu	Liilightuusaneng	paninang	agghitngulghiit	aksaqluku	tuguluku	Jesus	tuqunnaluku.
B02_14_Mark_V2	Iwernga	neqenghaghqemmi	piyugumangilkangat	luuraq	yuget	seghleliighqiighllagnayukata.
B02_14_Mark_V3	Bethany-minguq	taawa	yuuk	atighaqegkangat,	Simon,	Leper-a.	Simon-enkuni	Jesus	neghumaluku,	aghnaq	iitqaq	tugumiiqlukek	alabaster-ek	aqimleghutak	akitupiglleghhiik	tepengllaasik,	nard-epigmeng	ulimaaghek.	Sigiqlukek	aqimleghutam	paaskek	kuuvegkakek	Jesus-em	naasqwakun.
B02_14_Mark_V4	Tawanlenguut	ilangi	ugumiyugluteng	ilateng	pikiit,	“Sangan	tepengllaasik	sakusiiqakek?
B02_14_Mark_V5	Akiklukek	allgeghutkennayaghtuk	300	siipngalghiimun	denarii-mun	enkaam	akinga	tunqughnayaghtuq	aklumalghiinun!”	Taagken	aghyuuqaat	aghnaq.
B02_14_Mark_V6	Iwernga	Jesus-em	pikii,	“Avelghaghteggu!	Sangan	seghlequughesteggu?	Piniipigtuq	whangamnun	tawaten	pillgha.
B02_14_Mark_V7	Aklumalghiit	quunpeng	tamaansaghqaagut,	enkaam	qakun	alngunak	kayusiitaqnaaghasi.	Iwernga	whanga	quunpeng	elpesininnaanghitunga.
B02_14_Mark_V8	Uum	aghnam	apeghiighaa	piyaghqani;	tepengllaghqekestaghaa	yugusiqa	llivelleghqamnun.
B02_14_Mark_V9	Ipa	ungipaatamsi,	nani	alngunak	nunataghhaani	tamaghhaani	Pinilghiit	Ungipat	ungipaqneghmegteki,	aapghaqnaaghaat	aghnam	tawaten	pillgha	yugnun	neqamikesqelluku.”
B02_14_Mark_V10	Taagken	Judas	Iscariot,	ilangat	qula	maalghuk	siipneqluku	maligsaaghtet,	chief	priest-enun	pikaq	uveghpagusugniluku	Jesus	ellngitnun,	tugusqelluku.
B02_14_Mark_V11	Tawaten	piyisteng	elngaatall	efquqegkaat,	akeqegkaatlu	manililleqniluku.	Enkaam	Judas	pilleghqangnaqutkegkaq	uveghpagunnaluku.
B02_14_Mark_V12	Sivuliq	aghnegha	Yeast-alillghilnguum	Neqekrangllam	Neqenghaghqellgha	kaatkaq.	Tawani	aghneghmi,	Jews-et	iiwleng	tuqutaqegkangit	penniighaghaat	Passover-em	Neqenghaghqellghanun.	Maligsaaghtet	aaptekaat	Jesus,	“Nani	yataaghqullaken	Passover-em	Neqenghaghqelleghqaaneng?”
B02_14_Mark_V13	Taagken	Jesus-em	pikakek	maalghuk	maligsaaghtegni,	“Jerusalem-emun	aglaghtek,	yugem	meghtalghiim	nallaghlleqiistek,	maliggnakesek.
B02_14_Mark_V14	Mangteghamun	iitqan	taam	mangtegham	yuga	pinakesek,	‘Apeghtughistem	whaten	pisqaaten,	Nani	maligsaaghtekullghiini	neghnaqesteggu	Passover-em	Neqenghaghqellgha?’
B02_14_Mark_V15	Kelguvikelleqiistek	qemtamelngughmeng	neghllagmeng,	sangwaa	qamaglluni	apeghiighwaaghluni	ayuquq.	Tawani	yataaghqunnakefkut.”
B02_14_Mark_V16	Maligsaaghtek	aghulaqlutek	Jerusalem-emun,	kaasalghiimek	sangwaa	qamaglluni	Jesus-em	apellghatun	ayuqeftuq.	Enkaam	Passover-em	neqekaghqaa	yataaghqegkaak.
B02_14_Mark_V17	Ighivgaghyagu,	Jesus-em	kelqelluki	qula	maalghuk	siipneqluku	maligsaaghteni	aglaqat	tawavek	mangteghamun.
B02_14_Mark_V18	Neghuutnguluteng	tipelegni	Jesus-em	pikii,	“Ipa	ungipaatamsi,	nalighpesi	neghelgusighilghiim	whangamneng	uveghpagunnaqngwaanga.”
B02_14_Mark_V19	Maligsaaghtet	seghleghyugluteng	kipullgusnaq	aapqughaaqaat,	“Whangangwaa?”
B02_14_Mark_V20	Jesus-em	kiimsiqii,	“Naliqaghsi	elpesi	qula	maalghuk	siipngalghiini,	whangamnun	maligulluni	sagneghmun	neptekanga	neqekrangllaq.
B02_14_Mark_V21	Ighnegha	Yugem	tuquyaghqaaguq	Akuzitet	Igaqegkat	pinaqnillghistun.	Iwernga	seghleghwaaghunaqnguuq	taana	yuuk	uveghpagutilghii	Ighneghaneng	Yugem!	Itagnaghnayaghtuq	allgeghumangisaqumi!”
B02_14_Mark_V22	Neghuutnguluteng	Jesus-em	tugukaa	neqekrangllaq.	Iyamsiqayugvikluku	Kiyaghneq,	aavgughluku	tunquqii	maligsaaghteni.	Pikii,	“Tuguluku	neghiteggu,	una	yugusiqaqa.”
B02_14_Mark_V23	Taagken	tuguluku	qayuusiq	wine-meng	imalek,	iyamsiqayugvikluku	Kiyaghneq,	tuunegkaa	ellngitnun,	qamaglluteng	meghvikaataqaat.
B02_14_Mark_V24	Jesus-em	pikii,	“Una	aakwaqa,	taaggun	Kiyaghneghem	akequsaa	apeghiighyaghqaaguq.	Tuqukuma	aakwa	kuuvellequq	uglaapiglleghiinun	yugnun.
B02_14_Mark_V25	Ipa	ungipaatamsi,	wine-meng	alla	meghnaanghitunga	kenlanga	aghneghmi	tawani	wine-eghraghaq	meghegkumkun	Ataneghpagullghani	Kiyaghneghem.”
B02_14_Mark_V26	Taagken	ilagaan	atughluku,	aanluteng	Mount	Olives-mun	pikat.
B02_14_Mark_V27	Jesus-em	pikii,	“Uniqaghaalleqaghpesinga	qayughllak	Akuzitni	Igaqegkani	Kiyaghneq	pikaaguq,	‘Tuqulleqaqa	penniighniighta	enkaam	penniighet	mingiqellequt.’
B02_14_Mark_V28	Iwernga	kingunganeng	unguvaghtestekanganga	Galilee-mun	aglaqestaghllequnga	sivugpesini.”
B02_14_Mark_V29	Peter-em	pikaa,	“Uniteqeghhnaanghitamken	qaywa	ilanka	qamaglluteng	qimaguuteghngaata!”
B02_14_Mark_V30	Jesus-em	pikaa	Peter,	“Ipa	ungipaatamken,	unukun	rooster-em	qalghilleni	alghightestegpenaan	nallunqelleqaghpenga	ketwhell	pingayuneng.”
B02_14_Mark_V31	Iwernga	Peter-em	sagiqepiglluni	pikaa,	“Qaywa	tuqulgusighyaghngaamken,	nallunqennaanghitamken!”	Ilangitallu	qamaglluteng	tawaten	pikaat.
B02_14_Mark_V32	Kaalluteng	tawavek	atilqelghiimun	Gethsemane-meng,	Jesus-em	pikii	maligsaaghteni,	“Aqumitek	taaggun,	yughaamalunga.”
B02_14_Mark_V33	Peter-enkut	James-enkut	John-enkut	kelqegkii.	Taagken	Jesus	alingruughllakestaqaqlu	seghleliighllakestaqaqlu.
B02_14_Mark_V34	Enkaam	pikii,	“Unguvasigka	qivghughllaguuq	repall	tuquyaghqaaghllunga.	Tawanllusi	kelengalgusightengnga.”
B02_14_Mark_V35	Tazingapighqaaghluni,	nunamun	sikmuulluni	yughaqaq	pilleghqalgukumi	ikfiqusighqani	atuqefqaan	pinaluku.
B02_14_Mark_V36	Pikaq,	“Abba,	Ataay,	sangwaa	qamaglluku	piyaghqaqan.	Awiitigu	una	qayuusiq	whangamneng,	iwernga	whanga	piyukelqa	avelghaghluku	elpek	piyukellghen	pigu.”
B02_14_Mark_V37	Taagken	takuyaqminiki	pingayut	maligsaaghteni,	qavaaftut.	Peter	pikaa,	“Simon,	qavaaziin?	Ataasighhaq	aflu	teghhumatkenneghmeng	aghtughsiguu?”
B02_14_Mark_V38	Taagken	pikii,	“Kelengatek,	yughaghtek,	nanghiiqullengenghitesqellusi.	Ipapestaaq	taghneghak	piyaghqaaghngaaghmek	iwerngaqun	yugusiq	kayaatuq.”
B02_14_Mark_V39	Tazingavek	aglanqiglluni	yughaqaq	taakut	ataasit	akuzitkelluki.
B02_14_Mark_V40	Takunqigsaqminiki	maligsaaghteni,	taawa	qavaatnguftut,	qayughllak	qavam	sakniqestekangi.	Kukriqegkatlu	sameng	pilleghqameng.
B02_14_Mark_V41	Pingayiitkun	takuluki	pikii,	“Taawa	qavaawaqetsii,	meghnaaliiqetsii?	Tawaten'ngam!	Taawa	aflu	kaatuq,	Ighnegha	Yugem	uveghpagusaghqaaghtuq	seghleghqestenun.
B02_14_Mark_V42	Nekevitek,	igleghtelta.	Esghaqaghtegguqun,	uka	uveghpaqutisteka!”
B02_14_Mark_V43	Jesus	paninang	akuzimaluku,	Judas	kaatkaq,	qula	maalghuk	siipneqluku	maligsaaghtet	ilangat.	Yulghutet	maligtekaat,	ilangi	savigpalighluteng,	ilangi	anagutalighluteng.	Chief	priest-etlu,	apeghtughikayugetlu	Liilightuusaneng,	siivanlleghetlu	kayagtekiit	maligtesqelluku	Judas.	(Taana	Judas	qula	maalghuk	siipneqluku	maligsaaghtet	ilakegkangat.)
B02_14_Mark_V44	Uveghpagutistem	pikaqegkangi,	“Yuuk	naaghyaghqaqa	tugunakesi,	enkaam	aghulaqunnakesi	kelengakistelighluku.”
B02_14_Mark_V45	Judas-em	kaatutkelluku	nagneghvikluku	Jesus	pikaa,	“Apeghtughista!”	Taagken	naaqaa.
B02_14_Mark_V46	Enkaam	Jesus	tuguluku	nuqneqaat.
B02_14_Mark_V47	Iwernga	ataasim	tawanlenguum	savigpani	nusugluku	high	priest-em	qepghaghtelaagha	sigutngighaghtekaa.
B02_14_Mark_V48	Taagken	Jesus-em	pikii,	“Tuguyaghtughestengngaa	savigpagtuumaghpesi,	anagutaghtuumaghpesi	nikimqun	wayaghniightestun	ayuqlunga?
B02_14_Mark_V49	Aghhutanga	tamaghhaan	apeghtughiiqunga	Temple-mi	tugungigataghpesinga.	Iwernga	tawaten	pilleghpesigun	Akuzitet	Igaqegkat	pillghit	apeghiightestasi.”
B02_14_Mark_V50	Taagken	qamaglluteng	maligsaaghtet	unilluku,	qimaguutkat.
B02_14_Mark_V51	Nukalpigam	maligtekaa	Jesus	qiipaghaghmeng	saputaqiinaghluni.	Tugukaqsaqangat
B02_14_Mark_V52	iwernga	saputani	unitqaghlluku	qimakaq	amsikaghmi.
B02_14_Mark_V53	Taagken	Jesus	aglaatkaat	High	Priest-em	mangteghaanun.	Chief	priest-etlu,	siivanlleghetlu,	apeghtughikayugetlu	Liilightuusaneng	qamaglluteng	tawantullghiit.
B02_14_Mark_V54	Uyavaqaanlluni	Peter-em	maligsaaqaa	Jesus	courtyard-nganun	High	priest-em	mangteghaan.	Tawani	kelengakistet	akulngitgun	aqumluni	ughugsiqaq	kenghem	manungani.
B02_14_Mark_V55	Chief	priest-etlu	qamagllutengllu	agghistet	tuqutesupigtekangat	Jesus.	Enkaam	tagsiqlighaqluki	yuget	aapghesqegkaat	Jesus	sameng	anaggusimatanga.	Iwernga	naalkusimangilnguut	tuqutusighqameng,
B02_14_Mark_V56	qayughllak	uglapiglleghhiit	temngi	iqlengiqutkegkaat	Jesus,	aapqiitlu	allakullghiit.
B02_14_Mark_V57	Taagken	ilangi	yuget	nekevluteng	iqlengiqutkegkaat	Jesus,	pikat,
B02_14_Mark_V58	“Nagatkaqaghput	whaten	pilghii,	‘Una	Temple-a	yuget	ulimaaghat	naafqelleqaqa.	Enkaam	pingayut	aghneghet	atughluki	allaneng	nekeftillequnga	yugem	ulimaaqenghilkanganeng!’”
B02_14_Mark_V59	Talwa	taakutlu	apellghit	allakutkat.
B02_14_Mark_V60	High	Priest-a	sivungitgun	nekevluni	aaptekaa	Jesus,	“Avutkillghitnun	sameng	piyaghqiisiin?”
B02_14_Mark_V61	Iwernga	Jesus	qaalkaamangilnguq,	kiimsiimangilkanga.	High	priest-em	aaplaataqaa,	“Christ-anguziin,	Ighnegha	Manigughaqegkemta?”
B02_14_Mark_V62	Jesus-em	kiimsiqaa,	“Taananguunga.	Esghaghlleqaghsi	Ighnegha	Yugem	aqumgalghii	aghenqigneghakun	Aghtughyaghqaanghillelgem.	Esghaghlleqaghsillu	tagilghii	qilagem	qilawaaghitgun!”
B02_14_Mark_V63	High	Priest-em	aatkani	piigluki	pikaq,	“Liisimakestengisaghngaamta	lliightukut!
B02_14_Mark_V64	Nagataghsi	seghletun	akuzilghii,	Kiyaghneghunilghii.	Naten	elpesi	agghitkesteggu?”	Agghillghat	ataasiightekaq,	qamaglluteng	tuqusaghqaanikaat.
B02_14_Mark_V65	Taagken	ilangita	qesiqukaat	Jesus,	gginaa	saapluku	tenglugpagaataqaat.	Aaptekaat,	“Uuknaliqistengukuvek,	ungipaatikut	kitum	tenglugtaten?”	Taagken	kelengakistet	tuguluku	qasaghtaataqaat.
B02_14_Mark_V66	Peter	paninang	qakma	manughamelluku,	ataasiq	aghnaghaq	high	priest-em	qepghaghtenga	tagikaq.
B02_14_Mark_V67	Esghaqaa	Peter	ughugsilghii.	Liisuqsamigu	pikaa,	“Elpeklu	Jesus-metkayuguuten	Nazareth-eghmiimi.”
B02_14_Mark_V68	Iwernga	mesighaqaq,	“Nallukaqa	sameng	piiquten	talwa	liigikenghitaqa	sameng	piten.”	Taagken	Peter	aglaghaquqlu	amigmun	aanaluni,	rooster-a	qalghiqaq.
B02_14_Mark_V69	Aghnaghaam	qepghaghtem	esghaghyamigu	allameng	tawanlenguut	pikii,	“Una	yuuk	taakut	ilakaat!”
B02_14_Mark_V70	Iwernga	Peter	mesighaghlaataqaq.	Mulunghituq	nekevghallghiit	pikaat	Peter,	“Mesighaghpagningituten,	taakut	ilakaaten	qayughllak	elpeklu	Galilee-ghmiinguuten.”
B02_14_Mark_V71	Taagken	Peter-em	siingvallaghmeng	pikii,	“Iqlengiqngukuma	Kiyaghneghem	aghyuughlinga!	Nallukaqa	yuuk	akuzitkegkesi!”
B02_14_Mark_V72	Legan	nepiightuq	rooster-em	qalghilleni	alghiqaa.	Tawani	Peter-em	neqaatkaa	Jesus-em	whaten	pillgha,	“Rooster-em	qalghilleni	alghightestegpenaan	nallunqelleqaghpenga	ketwhell	pingayuneng.”	Taagken	qiyaaghwaghllakaq.
B02_15_Mark_V1	Aghtaghaqiinaghyagu	chief	priest-etlu,	siivanlleghetlu,	apeghtughikayugetlu	Liilightuusaneng,	qamagllutengllu	agghistet	qerngughutkat	agghinnaluteng.	Taagken	Jesus	asighqesluku	aglaalluku	Pilate-mun,	tuunegkaat	ellnganun.
B02_15_Mark_V2	Pilate-em	aaptekaa,	“Jews-et	umiilkataan?”	Jesus-em	kiimsiqaa,	“Elpek	esgha	umiilgunikevnga.”
B02_15_Mark_V3	Chief	priest-et	uglaapiglleghhiineng	allaaghhiinaghneng	anaggunikaat.
B02_15_Mark_V4	Pilate-em	aaplaataqaa,	“Kiimsiitkaghqiisiin?	Naganneghisikii	uglaapiglleghhiineng	allaaghhiinaghneng	anaggunnikangaten?”
B02_15_Mark_V5	Iwernga	Jesus	sameng	pimangitkaq	enkaam	Pilate	saghiighayukaq.
B02_15_Mark_V6	Tamaghhaani	Passover-em	Neqenghaghqellghani,	Pilate-em	aanestaqegkanga	ataasiq	anusimingllaghaq	yuget	nakmikegkaat.
B02_15_Mark_V7	Taawanguq	Barabbas	anusimingllaghvigmelnguq,	maligulluni	ilangitnun	yugnun	yugtaghaataqaq	seghleliighqiighllagmi.
B02_15_Mark_V8	Yulghutet	tagiluteng	Pilate-mun	aanestesqegkaat	ataasiq	anusimingllaghaq	tawaten	piiqellghatun.
B02_15_Mark_V9	Aaptekii,	“Aanestesugestegguu	Jews-et	Umiilgat?”
B02_15_Mark_V10	Pilate-em	liisimakngwaaqangi	chief	priest-et	aqinakluku	Jesus	tagitngukangat	ellnganun.
B02_15_Mark_V11	Chief	priest-et	aaghqutaqegkiit	yulghutet	Barabbas	aanestesqelluku	avelghaghluku	Jesus.
B02_15_Mark_V12	Pilate-em	yulghutet	aaplaataqii,	“Sanaqsikunmi	umiilkenniiqegkesi	Jews-enun?”
B02_15_Mark_V13	Akilghuukat,	“Qaquuraghtestigu!”
B02_15_Mark_V14	Pilate-em	aaptekii,	“Sangan,	sameng	seghleghmeng	pimaa?”	Iwernga	iglagtaaghalluteng	akilghuukat,	“Qaquuraghtestigu!”
B02_15_Mark_V15	Enkaam	Pilate-em	efqughsugluki	yulghutet,	aanestekaa	Barabbas.	Taagken	Jesus	kagsagmigtesluku	tuunegkaa	pilluwaghtenun	qaquuriisqelluku.
B02_15_Mark_V16	Pilluwaghtet	itghutkaat	Jesus	umiilgem	mangteghaanun	(atilqelghii	Praetorium).	Taagken	pilluwaghtelghuteteng	qerngughtekiit.
B02_15_Mark_V17	Jesus-mun	aatestekagket	esnegrukegtak	atkuyaaghek.	Sikughllugmeng	qaghpangllaghluku	aatestekaat	naasqwakun.
B02_15_Mark_V18	Taagken	legasiighwaatkegkaat,	“Quulvaghamken	elpek	Umiilgat	Jews-et!”
B02_15_Mark_V19	Unaghsiighwaghmeng	naasqwakun	anaguleghluku,	qesiquluku,	manungakun	segesqughlluteng	qungughfikegkaat.
B02_15_Mark_V20	Legasiighwaatkenneghmeng	taaqsamegteggu	esnegrukegtak	atkuyaaghqek	mataghllukek	ellngan	katam	aatkii	aatestekiit.	Taagken	aanutkaat	qaquuraghnaluku.
B02_15_Mark_V21	Tumeni	taakwani	nallaqaat	yuuk,	aatqelghii	Simon-meng,	Cyrene-eghmii,	atangak	Alexander-enkuk	Rufus-enkuk.	Naken	qantaghaneng	taginguftuq	Jerusalem-emun.	Pilluwaghtet	qelghutkaat	Simon-mun	uyamigesqelluku	Jesus-em	qaquuraa.
B02_15_Mark_V22	Jesus	aglaatkaat	Golgotha-mun.	(Golgotha	whaten	pisiiguq,	“Yugem	Naasqwan	Nenga.”)
B02_15_Mark_V23	Tawani	tuunegkaat	wine-meng	myrrh-meng	akumegkameng,	iwernga	Jesus-em	ighsakegkaa.
B02_15_Mark_V24	Taagken	pilluwaghtet	qaquuraghyamegteggu	ateghtiiraaghulluki	aatkii	tugulaqiit.
B02_15_Mark_V25	Qaquuraqaqegkangat	unaanguluku	9-eklaagmi.
B02_15_Mark_V26	Qaquuraakun	nekegtekaat	avutkilleghteng	igaqngalghii	whaten,	Umiilgat	Jews-et.
B02_15_Mark_V27	Maalghuklu	wayaghniightek	qaquuraqagket,	ataasiq	Jesus-em	aghenqigneghakun,	aallgha	saghumigneghakun.
B02_15_Mark_V28	Akuzitet	Igaqegkat	whaten	pillghat	apeghiightuq,	“Ilalkiitkaqegkangat	seghletun	pistenun.”
B02_15_Mark_V29	Yuget	naghughlleghhiit	naasquteng	ufsugusimiita	legasiighwaatkegkaat	Jesus,	“Seghleghhalek,	elpek!	Temple-a	naafqelluku	nekefsaghqaqngukuvgu	pingayut	aghneghet	atughluki,
B02_15_Mark_V30	sangan	yuguliluten	elpeneng	qaquurameng	ukignanighsin?”
B02_15_Mark_V31	Chief	priest-etlu	apeghtughikayugetlu	Liilightuusaneng	legasiighwaatkegkaat	Jesus,	ilateng	pikiit,	“Yuguliiqi	ilangit	naqam	ellmineng	katam	yugulipagningituq!
B02_15_Mark_V32	Christ-a,	Umiilga	Israel-em,	ukigli	maaten	qaquurameng,	enkaam	esghapagluku	ugpeqelteggu.”	Qaquuralgutegkenkallu	seghlequuqaak.
B02_15_Mark_V33	Taagken	qamaglluni	nuna	mamleghqwaakaq	aghneghem	qukaaneng	kenlanga	3-klaagmun.
B02_15_Mark_V34	Tawani	3-klaagmi	Jesus	akilghuughllakaq,	“Eloi,	Eloi,	lama	Sabachthani?”	whaten	pisiq,	“Kiyaghnemni,	Kiyaghnemni,	sangama	unisinga?”
B02_15_Mark_V35	Ilangita	yuget	nekevghallghiit	nagalluku	pikat,	“Nagataghtekqun,	Elijah	tuqlughaghaa!”
B02_15_Mark_V36	Yuuk	ataasiq	aqfaquqaq	mesiqayugmeng.	Taagken	nepluku	quwaalghiimun	wine-mun	unaghsiighwaghqun	nekeglluku	nengugutkaa	Jesus-mun	melugriisqelluku.	Pikaq,	“Wiintaku,	esghapakaalteggu	Elijah-m	iiksaghtughaqsaaghaa	qaquurameng!”
B02_15_Mark_V37	Taagken	Jesus	araghllagluni	tuqukaq.
B02_15_Mark_V38	Temple-melnguq	safkaaghun	malghughqegkaq,	piikaq	pikegken	kanavek.
B02_15_Mark_V39	Pilluwaghtet	umiilwaaghita	qaquuram	manunganilnguum,	esghapagyamigu	Jesus	tawaten	tuqulghii,	pikaq,	“Ipapestaaq	una	yuuk	Ighnequmaagu	Kiyaghneghem!”
B02_15_Mark_V40	Aghnam	ilangi	uyavaneng	esghapakat.	Tawanteftut	Mary,	Magdala-ghmii,	Salome-llu,	Mary-llu	naangak	uyuqliim	James-em,	Joses-emllu.
B02_15_Mark_V41	Jesus,	Galilee-melluku	taakut	aghnat	maligsaaqaqegkangatlu	kayusiitkaqegkangatlu.	Ilangillu	aghnalghutet	tawanlenguut,	maligulluteng	ellnganun	Jerusalem-etkat.
B02_15_Mark_V42	Taawanguq	yuuk,	aatqelghii	Joseph-meng,	Arimathea-ghmii,	siivakumtaaq	ilangat	agghistet.	Ellnganllu	utaqangukanga	piinlilleghqaa	Ataneghpagullgha	Kiyaghneghem.	Whanikuyagu,	Yataaghqellghem	Aghneghani,	sivungiighhaani	Sabbath-em,	tetugnanighluni	Pilate-mun	piluni	tungsiqaa	Jesus-em	yugusii.
B02_15_Mark_V44	Pilate-em	saghiighayagutkaa	nagaqughluku	Jesus	tuqulghaghtuumaniluku.	Enkaam	pilluwaghtet	umiilwaaghat	tagsighluku	aaptekaa,	“Llaaghaan	Jesus	tuqulghaghtuumaa?”
B02_15_Mark_V45	Umiilwaaghmeng	liigiksamigu	Jesus-em	tuqullgha,	Joseph-mun	tugusqegkaa	yugusii.
B02_15_Mark_V46	Enkaam	Joseph	tukfighiyaghtuqaq	qatelghiimeng	qiipaghaghmeng	lliiveghyaghqanun	atuqaqegkemeggneng.	Taagken	iikluku	yugusii	qaquurameng,	iimgutkaa	qiipaghaghqun.	Taawanguq	uyghagrukutaaghllak	sanimineng	ilutmun	laakaq	lliivghuluni.	Tawavek	yugusiq	kanaghtekaa.	Taagken	uyghagrugllak	ullghitaghtaqaa	lliivghem	paaynganun.
B02_15_Mark_V47	Mary-m	Magdala-ghmiim,	Mary-mllu	Joses-em	naangan	esghapakaak	nagun	Jesus	llimatanga.
B02_16_Mark_V1	Sabbath-a	alpagyan	Mary,	Magdala-ghmii,	Mary-llu	naanga	James-em,	Salome-llu,	tepengllaasingegkat	Jesus-em	yugusii	angighhnaluku.
B02_16_Mark_V2	Sivuliim	aghneghani	santillghem,	unaangupiglluku	siqineq	piitekestaaluku	lliveghtekat.
B02_16_Mark_V3	Tumemi	taakwani	aapqughwaaghutkat,	“Kitumngam	ullghitaghtaannaqinkut	uyghagllagmeng	lliivghem	paaynganilngughmeng?”
B02_16_Mark_V4	Taagken	sivugsalghiimeng	uyghagllak	awitngwaaghluni	ayuqeftuq.
B02_16_Mark_V5	Lliveghmun	iteghluteng	esghaqaat	nukalpigaq	qatelghiimeng	atkuyaalek	aqumgalghii	aghenqigneghani.	Aghnat	elngaatall	saghiighayukat.
B02_16_Mark_V6	Nukalpigam	pikii,	“Saghiighayugpenasi,	liisimakamsi	ivaangwaaghsi	Jesus,	Nazareth-eghmii,	qaquuraqaayalghii.	Whaanneghituq,	unguvaghtestekaaguq!	Esghaqaghtegguqun,	whagun	llikaqsaghaat.
B02_16_Mark_V7	Ungipaasaghtughteki	maligsaaghtengi,	Peter-llu,	aga	Galilee-mun	sivullgaaghumaaq	pinaqnilleghmitun.	Taagani	esghaghlleqaghsi.”
B02_16_Mark_V8	Aanluteng	anagniiqat	lliveghmeng,	qayughllak	kukragyugumaghmeng	alingruughulghiit,	repall	ungeleglluteng.	Talwa	kina	alngunak	sameng	pimangilkangat,	qayughllak	alingruughulghiit.
B02_16_Mark_V9	Sivuliim	aghneghani	santillghem,	unaangupiglluku	Jesus	unguvaqaalghii	tuqulleghmeng.	Aliighviksuwhaaqaa	Mary,	Magdala-ghmii.	(Aghnameng	taagken	aanestekaqegkangi	maaghraghvinlek	tughneghaat.)
B02_16_Mark_V10	Ungipaasaghtuqii	ellnganisalghiit	qivghumaluki,	qiyamaluki.
B02_16_Mark_V11	Iwernga	ungipaasisteng	Jesus	unguvaamaniluku	tuqulleghmeng,	ellminunllu	esghaamaniluku	ugpequmangilkangat.
B02_16_Mark_V12	Taam	kingunganeng	Jesus-em	allanguluni	aliighvikegkakek	maalghuk	maligsaaghtegni,	navek	pimalukek.
B02_16_Mark_V13	Uteghnighlutek	ungipitkaqsaqangik	ilatek	iwernga	ugpequmangilkegket.
B02_16_Mark_V14	Taam	kingunganeng	Jesus-em	aliighvikegkii	qula	ataasiq	siipneqluku	maligsaaghteni	neghuusimaluki.	Aghyuuqii	ugpeqinghitellghitnengllu	aygughikellghitnengllu	esghaatkat	ellmineng	unguvaghtestelleghmi	kingunganeng.
B02_16_Mark_V15	Pikii,	“Aghulaqlusi	nunataghhaanun	tamaghhaanun	ungipaqiteki	Pinilghiit	Ungipat	tamaghhaanun	yugnun.
B02_16_Mark_V16	Kina	alngunak	ugpeqilghiillu	paaptaayelghiillu	yugulillengyaghqaaguq.	Iwernga	kina	alngunak	ugpeqinghilnguq	aghyuullengyaghqaaguq	seghleghqelleghminun.
B02_16_Mark_V17	Ugpeqat	allaaghlluwhaghtillequt	liigikesqelluku	aghtughyaghqaanghilleghteng	Kiyaghneghmeng	pingutanga.	Enkaam	atemkun	aanesqughlleqiit	tughneghaat	yugneng;	akuzillequt	allastun	ulustun;
B02_16_Mark_V18	tugusaghngaaghmeng	nemeghyameng,	nalighmeng	meghyaghngaaghmeng	tuqunalghiimeng	sanaanghitut;	qinuyulghiit	saafneghmegteki	naallghutaqellequt.”
B02_16_Mark_V19	Atanghem	Jesus-em	maligsaaghteni	aleghquneghmeng	taaqsaki,	Kiyaghneghem	mayughtestekaa	qilagmun,	enkaam	aqumegkaq	Kiyaghneghem	aghenqigneghakun.
B02_16_Mark_V20	Taagken	maligsaaghtet	aghulaqluteng	tamanganun	ungipaqikat	Pinilghiineng	Ungipaneng.	Atanghem	qepghalgusiqii,	ipapighqestekaallu	ungipaq	allaaghlluwhaghtistelleghmikun.	Amen.
B03_01_Luke_V1	Angellemni	Theophilus,	Uglalghiim	yugem	igaquqaqiit	tawaten	pillghet	akulemnni.	Igaquqiit	taakunguut	ataasit	nagaquqaput	esghapakaneng	tawaten	pillghistun	ima	piinlillghitneng.	Ellngitallu	qepghaatkaqaat	Kiyaghneq	ungipaqelleghmegteggun	ungipaq	Christ-ameng	ayuqelghii.
B03_01_Luke_V3	Nagatkaqanka	apellghit,	atightughwaaqaqankallu	igaqullghit	piinlillghitneng.	Enkaam	igaqughyuganka	elpenun	tawatetngwaaghluki	pillghistun.
B03_01_Luke_V4	Tawaten	liisimakelleqaten	ipangutangi	tamaakut	apeghtuutkat	elpenun.
B03_01_Luke_V5	Herod	umiilkengnguluku	Judea-m,	tamaanteftuq	priest-a,	aatgha	Zechariah.	Qepghalgutkegkangi	priest-et	atilqelghiit	Abijah	priest-et.	Nulighhan	aatgha	Elizabeth-nguuq,	Aaron-em	kingunghan	priest-em	paniga.
B03_01_Luke_V6	Kiyaghneghmun	elqughutngalutek	kiyaghtaaghek.	Qaatkepigtekangik	Atanghem	qelghusiillu	Liilightuusiillu,	avutnginnalutek.
B03_01_Luke_V7	Taawanginaq	taghnughhiilnguuk,	qayughllak	Elizabeth	qumingepagningilnguq,	tawaveklu	qamagllutek	siivanlleghughtekak.
B03_01_Luke_V8	Ataasimi	aghneghmi,	Zechariah,	qepghaamalghii	Temple-mi,	qayughllak	Abijah	priest-et	qepghalleghqaat	kaallghii.
B03_01_Luke_V9	Nangaghneghmeng	pillghistun	priest-et	ateghtiiraalleghqun	nakmikegkaat	Zechariah.	Enkaam	iteghluni	Atanghem	Temple-nganun	paneghreghaqaq	incense-meng.
B03_01_Luke_V10	Tawani	aflungani	incense-meng	paneghreghallghem,	qakma	yulghuteghllaget	yughaatet.
B03_01_Luke_V11	Tawani	Atanghem	yaqulgan	aliighvikegkaa	nekevghaghmi	aghenqigneghanilluni	aghqefigan	incense-em.
B03_01_Luke_V12	Zechariah	upuqaq	esghaghyamigu	yaqulek,	alingruughllakaqlu.
B03_01_Luke_V13	Iwernga	yaqulgem	pikaa,	“Alingegpenang	Zechariah,	yughaghten	nagaqullengumaat.	Nuliighpek	Elizabeth-em	ighnengunnaqngwaaten,	atighlleqan	John-meng.
B03_01_Luke_V14	Enkaam	quyaghllagllequten,	uglamllu	quyakelleqaat	allgellgha,
B03_01_Luke_V15	qayughllak	ellnga	qepghaghtekeghllaglleqaa	Atanghem.	Meghyaghqaanghituq	wine-meng,	nalighmeng	suumnalghiimeng	aqimlemeng,	imighngayaghqaaguqlu	Agleghnalghiigneng	Taghneghagneng	talwa	allgellghilluni.
B03_01_Luke_V16	Israel-eghmiilghutetlu	uteghtesqughlleqii	Ataneghmun	Kiyaghneghitnun.
B03_01_Luke_V17	Ellnga	sivukluni	qepghaghllequq,	taagken	Ataneq	qepghaghllequq.	Ellnga	ataasigneng	taghneghalgullequqlu	aghtughyaghqaanghillelgullequqlu	uuknaliqistetun	Elijah-tun.	Atanun	sumeghtaghaatkesagutesleqii	avaqutiit,	qaatkusigalnguutlu	nallghusaghnaqngwii	peghqinelleghmun	Kiyaghneghem	elqughutngallghanun.	Enkaam	yataaghqelleqii	yuget	Atanghem	tagilleghqaanun.”
B03_01_Luke_V18	Zechariah-m	pikaa	yaqulek,	“Naten	liisimakelleqsikun	apellghen?	Nanevgaghllagumaanga,	nulighqallu	aghnalqwaalghii.”
B03_01_Luke_V19	Yaqulgem	pikaa,	“Gabriel-nguunga,	nekevghalghii	Kiyaghneghem	nayuutngallghani.	Elpenun	kayagtaagunga,	ungipaasaghtuugamken	whaken	pinilghiimeng	ungipameng.
B03_01_Luke_V20	Nagataghten,	taawa	akuzinanighnaquten	kenlanga	aapqanka	elpenun	apeghiightuutellghitnun,	qayughllak	ugpeqenghilketen	akuzitenka,	apeghiighyaghqat	pilleghqiit	kaaskata.”
B03_01_Luke_V21	Yuget	utaqiilghiit	Zechariah-meng	sumeghtaghaqat	sangami	muluughllagutanga	Temple-mi.
B03_01_Luke_V22	Aanyalghiimi	aleghqughpagningitkii,	enkaam	liigikegkaat	esghawaaghumaniluku	Temple-mi.
B03_01_Luke_V23	Enkaam	qepghalleni	apeghiighyamigu	neminun	aglaqaq.
B03_01_Luke_V24	Mulunghituq	taakut	aghneghet	kingungitneng	nulighha	Elizabeth	qumingegkaq,	enkaam	tallimat	tanqit	aananiqaq	whaten	pimaghmi,
B03_01_Luke_V25	“Qenwatlu	Atanghem	nangllegyagutaanga,	iqitaa	kayngusaghaatelqa	taghnughhangenghitellemneng.”
B03_01_Luke_V26	Aghvinliitangani	tanqim	Kiyaghneghem	kayagtekaa	yaqulek	Gabriel	Nazareth-mun,	Galilee-melngughmun.
B03_01_Luke_V27	Yugmun	atuqesimangilngughmun	aghnaghaghmun,	aang'ghutngwaaqamun	Joseph-mun,	kingunghanun	David-em.	Yugmun	atuqesimangilnguum	aghnaghaam	aatgha	Mary-nguftuq.
B03_01_Luke_V28	Yaqulgem	takuluku	pikaa,	“Nekeggmelleq	elpenilli!	Atanghem	nakmikumaaten	aghnat	akulngitneng.”
B03_01_Luke_V29	Iwernga	Mary-m	seghleliighutkeghllakaa	nagalluku	tawaten	pillgha,	sumeghtaghaatkegkaallu	sangami	tawaten	quyakutni.
B03_01_Luke_V30	Yaqulgem	pikaa,	“Alingegpenang	Mary,	qayughllak	efqughnaghtuten	Kiyaghneghmi.
B03_01_Luke_V31	Nagataghten,	taawa	qumingnaqnguuten,	ighnengellequten	enkaam	atighlleqan	Jesus-meng.
B03_01_Luke_V32	Aangellequq,	atighyaghqaaguqlu	Ighnegha	Kiyaghneghllagem;	enkaam	Atanghem	Kiyaghneghem	umiilgughtesleqaa	sivunghatun	David-etun.
B03_01_Luke_V33	Igleghutillequq	Jacob-em	kingunghitneng	Israel-eghmiineng	quunperugllak;	Ataneghpagullghallu	kenlengituq.”
B03_01_Luke_V34	Mary-m	pikaa	yaqulek,	“Naten	una	piyaghqaawa	yugmun	atuqesigalnguunga?”
B03_01_Luke_V35	Yaqulgem	pikaa,	“Agleghnalghiim	Taghnegham	takulleqaaten,	enkaam	Kiyaghneghem	aghtughyaghqaanghillghan	taghneghangullghiistun	alkwaaghlleqaaten.	Taana	apalluqluku	taghnughhaq	agleghnaghllequq	aatqesaghqaqaallu	Kiyaghneghem	Ighnegha.
B03_01_Luke_V36	Nagataghten,	ilakwaaghen	Elizabeth,	aghnalqwaaghllagluni	qumingumaaq,	ighnengnaqnguuq.	Una	whaa	aghvinliitkaa	tanqiq,	piiqsaqangat	avanginniluku,
B03_01_Luke_V37	qayughllak	Kiyaghneghmi	sangwaa	qamaglluni	piyaqniituq.”
B03_01_Luke_V38	Mary-m	pikaa,	“Taawa	whanga,	Atanghem	qepghaghtekaanga;	legan	tawaten	pinaqnilleghpetun	apeghiighhaaq.”	Taagken	yaqulgem	unitkaa.
B03_01_Luke_V39	Mulunghituq	Mary,	yataaghqelluni	taayughqemmeng	aglaqaq	neghllagmun,	akulngitnilngughnun	qemilghutngan	Judea-m.
B03_01_Luke_V40	Mary	kaalluni	Zechariah-nkunun	iteghluni	quyakegkaa	Elizabeth.
B03_01_Luke_V41	Legan	Elizabeth-em	nagaqughaa	Mary-m	quyakillgha,	taghnughhaq	qumiga	qapragaghtekaq,	Agleghnalghiimllu	Taghnegham	imiqaa	Elizabeth,
B03_01_Luke_V42	iglagtuluni	pikaq,	“Quyastekaaguten	akulngitni	aghnat,	quyastekaaguqlu	taghnughhaq	ighniyaghqan!
B03_01_Luke_V43	Quulvallengepestaaghtunga	qayughllak	Ataneghma	naangan	laalighfikegkanganga!
B03_01_Luke_V44	Legan	quyakillghen	nagaqughaqa,	taghnughhaq	qama	quyam	qapragaghtuq.
B03_01_Luke_V45	Quyanaghhalek	Atanghem	akuzitanga	ugpeqegken	apeghiighlleqniluku	elpenun!”
B03_01_Luke_V46	Mary	pikaq,	“Unguvasigma	usuqaa	Ataneq,
B03_01_Luke_V47	taghneghagkallu	quyaghllaguuk	Kiyaghneghmi,	Yugulighistemni,
B03_01_Luke_V48	qayughllak	ellngan	esghaghlunga	nakmikaanga,	ukalighpigaq	qepghaghteni.	Whaken	kenlekluku	yugem	kinguliighaam	qamaglluni	atighyaghqaqaanga	quyastekaalunga,
B03_01_Luke_V49	qayughllak	Aghtughyaghqaanghiteghllagem	Kiyaghneghem	apeghiighuteghllagaanga.	Aatgha	agleghnaghtuq.
B03_01_Luke_V50	Nangllekaqaa	yuuk	qamagtengngwaaghluku	ellmineng	talluqilghii,	kinguliighaghneng	tuunglighhiitnun.
B03_01_Luke_V51	Iknaqepiglleghiikun	aghtughyaghqaanghilleghmikun	kayaalqaqii	qukaayuglleghhiit	sumeghtaghalleghmegteggun.
B03_01_Luke_V52	Umiilegllaget	ateghtaqii	aqumutiitneng,	enkaam	quulvaghaqii	ukalighpigaat.
B03_01_Luke_V53	Iyatalghiit	neqnilghiimeng	kepsughtaqii,	enkaam	aklungilnguut	aghulaqestaqii	avangunaki.
B03_01_Luke_V54	Kayusighaqii	qepghaghteni	Israel-eghmiit,	qayughllak	nangllegtalghii,
B03_01_Luke_V55	Abraham-emunllu	kingunghanunllu	quunperugllak	akeqelleghmitun	sivuneput.”
B03_01_Luke_V56	Mary-m	nayuqegkaa	Elizabeth	pingayut	tanqit,	taagken	neminun	aglaqaq.
B03_01_Luke_V57	Elizabeth-em	ighnilleghqaa	kaalluni,	ighnengegkaq.
B03_01_Luke_V58	Uvilighneghitallu	nalleqliitallu	nagaqughluku	Atanghem	nangllekeghllallgha	Elizabeth,	quyakusaghtuqaat.
B03_01_Luke_V59	Pingayuneng	inglulek	aghneq	atughluku	yuget	tagilaghaatkat	circumcise-enaluku	taghnughhaq,	atighnaqsaghaatlu	Zechariah-meng,	atangan	aatghaneng.
B03_01_Luke_V60	Iwernga	naangan	pikii,	“Nakaa,	aatgha	John-nguuq.”
B03_01_Luke_V61	Yuget	pikaat,	“Nalighhiiniit	nalleqlitek	taagken	aatghitut.”
B03_01_Luke_V62	Taagken	apaqumeng	atanga	aaptekaat	kitumeng	atighnaqutanga.
B03_01_Luke_V63	Zechariah	igaghyaghqameng	tungsighluni,	igaqegkaa,	“Aatgha	John-nguuq.”	Tawanlenguut	qamaglluteng	allaaghlluwhaghyukat.
B03_01_Luke_V64	Tawaninginaq	Zechariah	akuziyaqlegughtekaq,	usuqegkaallu	Kiyaghneq.
B03_01_Luke_V65	Qamaglluteng	uvilighneghit	tallughyukat.	Judea-mi	ungipaq	mingitkaat	yugnun	tamaani	kiyaghlleghhiinun	akulngitni	qemit.
B03_01_Luke_V66	Qamaglluteng	nagaquutkat	tawaten	pilleghneng	sumeghtaghaatkelluki	pikat,	“Taghnughhaq	una	sastengunaqngwaatuq	anglikumi?”	Qayughllak	ipa	nalluniitkaalghii	Atanghem	aghtughyaghqaanghillgha	ellnganilnguq.
B03_01_Luke_V67	John-em	atanga	Zechariah,	Aleghnalghiim	Taghnegham	imighluku	uuknaliqegkaq,
B03_01_Luke_V68	“Yeqay	usuqelteggu	Ataneq	Kiyaghnegha	Israel-em,	qayughllak	itemusaghtughii	yuni.
B03_01_Luke_V69	Yataaghqutiinkut	Yugulighisteghllagmeng,	qepghaghtemi	David-em	kingunghaneng.
B03_01_Luke_V70	Tawaten	neghighluku	akeqikaaguq	agleghnalghiitgun	uuknaliqistemikun,
B03_01_Luke_V71	yuguliyaghqaaluta	anguyamnneng,	tamaghhiitnengllu	ugumikistemnneng.
B03_01_Luke_V72	Nagneghutkaqaa	nangllegtalleni	sivunemnnun,	apeghiighlleqnilukullu	agleghnalghii	akequsani.
B03_01_Luke_V73	Akequsangllaqaaguq	sivunemnnun	Abraham-emun.
B03_01_Luke_V74	Akeqiinkut	yugulilleqniluta	anguyamnneng,	enkaam	qepghaalleqaghput	alingegpenaamta	anguyamnneng,
B03_01_Luke_V75	tuun'ngwaaghluta	ellnganun,	qaatkullutallu	piyukellghanun	unguvalleghput	qamagtiiluku.
B03_01_Luke_V76	Enkaam	elpek	taghnughamni,	atighyaghqaaguten	uuknaliqistenga	Aangepiglleghhiim	Kiyaghneghllagem.	Kayaggnaqngwaaten	sivutghulluku	Ataneq	yataaghqesqelluki	yuget	tugukliisqelluku	tagikan.
B03_01_Luke_V77	Ungipaalleqaten	Kiyaghneghem	yugi	yugulilleghmeng	seghevutillghakun	seghleghqellghitneng,
B03_01_Luke_V78	qayughllak	Kiyaghneghput	nangllegtaghllagtuq.	Kayaglleqaa	Yugughlighista,	ellnga	siqinghem	piitekestallghatun	ayuqsaghqaaguq
B03_01_Luke_V79	qilagmeng	kukeggnaluki	tamaakut	kiyaghlleghhiit	taghneghangutellghanilnguut	tuqullghem,	maghyaghqughnaluta	tuumnganun	nekeggmellghem.”
B03_01_Luke_V80	Taghnughhaq	anglikaq,	iknaqughtekaqlu	taghneghamikun.	Kilgaanitkaq	kenlanga	ungipaghyaghtulleghminun	Israel-eghmiinun.
B03_02_Luke_V1	Kingunganeng	John-em	allgellghan,	tamaani	pilleghni	Rome-em	Umiilegpigaan	Augustus-em,	qelqaa	yuuk	qamagtengngwaaghluku,	aatghit	igaqestesaghtiisqelluki	igalghutmikun.	Tawaten	pistekii	kesnaluki	yuget	uglaghtalangit	igleghutkaminilnguut	nunani.
B03_02_Luke_V2	Taana	sivulighpigaalghii	yugmeng	kestilleq,	Quirinius	governor-kengnguluku	Syria-m.
B03_02_Luke_V3	Qamagtengngwaaghluteng	yuget	ellmeng	katam	allgeghvigmeggnun	aglaghtuutkat	ateteng	igaqesqelluki.
B03_02_Luke_V4	Nazareth-meng,	Galilee-melngughmeng,	Joseph-llu	aghulaqegkaq	Bethlehem-emun,	Judea-melngughmun,	umiilgem	David-em	allgeghviganun.	Tamaavek	pikaalghii	qayughllak	kingunqegkanga	David-em.
B03_02_Luke_V5	Joseph-em	ateni	igaqestesaghtuqaa,	nuliighqani	Mary	kelqelluku,	aqsaliighlluni	ayuqelghii.
B03_02_Luke_V6	Tamaansimalukek	ighniyaghqaaghtekaq.
B03_02_Luke_V7	Aantekaa	ighneqsuwhaani,	enkaam	qiipaghaghqun	yuungiilluku,	aghsukaa	neghqusitagnekun,	qayughllak	nekaghqiilnguuk	aqelqalghutami.
B03_02_Luke_V8	Unugmi	tawani,	nunivagmi	penniighniightet	aflengakingulghiit	penniighmeggneng.
B03_02_Luke_V9	Atanghem	yaqulgan	aliighvikegkii,	nighughqellghanllu	Atanghem	kukegtekii,	enkaam	alingruughuteghllakat.
B03_02_Luke_V10	Yaqulgem	pikii,	“Alingegpenasi	nagataghtek,	pinilghiimeng	ungipameng	tagitaqamsi	quyanapiglleghhiimeng	yugnun	tamaghhaanun.
B03_02_Luke_V11	Aghneghmi	whani	elpesinun	allgeghaquq	Yugulighista,	neghllagani	David-em,	Christ-anguuq	Ataneq.
B03_02_Luke_V12	Whaten	liisimakelleqaghsi;	esghaghlleqaghsi	taghnughhaq	qiipaghaghqun	yuungiilluni,	aghsugngaaq	neghqusitagnekun.”
B03_02_Luke_V13	Nuuskagan	ilatqaghtaatkat	yaqulegmun	qilagem	pilluwaghtelghuteghllagi	yaqulelghutet,	usuqegkaat	Kiyaghneq,	pikat,
B03_02_Luke_V14	“Usuqnaghhalek	Kiyaghneghmun,	qilagem	uusqalleghpigaanilngughmun,	nekeggmellelgulitlu	nunamelnguut	efquqegkii!”
B03_02_Luke_V15	Yaqulget	mayughtuusata	qilagmun,	penniighniightet	ellmeggneng	pikat,	“Bethlehem-emun	esghaghyaghtuulteggu	taghnughhaq	allgelghii,	Atanghem	liisimakestekanga	whangkunnun.”
B03_02_Luke_V16	Enkaam	aglaragkiighluteng	esghaqiit	Mary-nkut,	Joseph-enkut,	taghnughhaqlu	aghsugngalghii	neghqusitagni.
B03_02_Luke_V17	Penniighniightet	esghaghyamegteggu	taghnughhaq,	tamanganun	aapqaat	tamaana	yaqulgem	apellgha	ellmeggnun.
B03_02_Luke_V18	Penniighniightet	ungipaqellghitneng	nagaquullghiit	qamaglluteng	allaaghlluwhaghyukat.
B03_02_Luke_V19	Iwernga	Mary-m	qaalkaghpenani	ilumikegkii	tamaakut	pillghet,	awen	sumeghtaghaatkaqegkangi.
B03_02_Luke_V20	Penniighniightet	uteghniqat	usuqumaan,	quulvamaan	Kiyaghneq,	qayughllak	nagaquqaatlu	esghaqaatlu	yaqulgem	apellghatun	ayuqegkaq.
B03_02_Luke_V21	Pingayuneng	inglulek	aghneq	atughluku,	taghnughhaq	circumise-eyan	atiqaat,	Jesus-meng.	Yaqulgem	tuunegkaa	ateq	Mary-mun	salin	qumingellghilluku.
B03_02_Luke_V22	Moses-em	Liilightuusaan	qelellghatun	pelungighsalleghqaak	kaatkaq.	Enkaam	Jerusalem-emun	aglaatkaak	taghnughhaq	Ataneghmun	tuunaluku.
B03_02_Luke_V23	Liilightuusaani	Atanghem	igaqngaaq,	“Tamaghhaghmi	aghnam	ighneqsuwhaagha	aafsaghqaaguq	Ataneghmun.”
B03_02_Luke_V24	Atanghem	Liilightuusaan	qelghutellghatun	aghqutkesaghqaalghiik	maalghuk	dove-ek,	nalighmeng	maalghuk	pigeon-aaghaak.
B03_02_Luke_V25	Jerusalem-emeteftuq	yuuk,	aatgha	Simeon.	Qaatkutngalghiillu	maniguutkayuklu	Kiyaghneghmun.	Utaqiingulghii	Kiyaghneghmun	yugulisqelluki	Israel-eghmiit.	Agleghnalghiik	Taghneghak	ellnganilnguuk.
B03_02_Luke_V26	Agleghnalghiim	Taghnegham	akeqegkaa	tuqunaanghinniluku	kenlanga	esghalleghqaanun	Messiah	Atanghem	akequsaqegkaa.
B03_02_Luke_V27	Taghnegham	maghyaghqullghakun	iteghyaghtuqaq	Temple-mun.	Liilightuusat	pisqellghistun	angayuqagkenka	taghnughhaq	Jesus	itghutkaak	Temple-mun.
B03_02_Luke_V28	Simeon-em	tuguluku	taghnughhaq	iyamsiqayugvikegkaa	Kiyaghneq,	pikaq,
B03_02_Luke_V29	“Ataneq,	yeqay	maaten	qepghaghten	aghulaqestigu	nekeggmelluku,	qayughllak	akeqelleghpetun,	whanga	katam	iyegemneng	esghaghaqa	kayagtekan	Yugulighistenguluku.
B03_02_Luke_V31	Yataaghqegkaqan	yugnun	tamaghhaanun	esghiisqelluku.
B03_02_Luke_V32	Nighuguuq	Gentile-enun	liigikestilghii	Kiyaghneghmeng,	ellnga	apalluqluku	yugten	Israel-eghmiit	quulvallengeghllagllequt.”
B03_02_Luke_V33	Taagken	taghnughhaam	atanganllu	naanganllu	saghiighayagutkaak	tawaten	akuzitkesagu.
B03_02_Luke_V34	Simeon-em	Kiyaghneghmun	tungsiitkakek	quyastesqellukek.	Enkaam	naanga	Mary	pikaa,	“Nagataghtinga,	una	taghnughhaq	Kiyaghneghem	nakmikegkaqaa.	Ilangi	Israel-eghmiilghutet	nanqiglleqii	aghyuughyaghqaaluki,	ilangi	yuguliyaghqaaluki.	Kiyaghneghem	kayagtengngwaa	ellminun	ungipaghtenguluku,	iwernga	yulghutet	ighsakelleqaat,
B03_02_Luke_V35	enkaam	tawaten	pilleghmegteggun	liitesleqiit	aksaqngalghiit	sumeghtaghalleteng.	Enkaam	elpek	Mary,	qivghum	kagimlleqaak	unguvasigken,	katam	tawaten	savigpagem	kaapellghatun.”
B03_02_Luke_V36	Taawallunguq	uuknaliqista	aghnaq,	aatgha	Anna,	Phanuel-em	paniga,	Asher-em	ramkenganeng	pi.	Aghnalqwaaghuftuq,	ugilgukaaftuq	maaghragvinlek	ayumiqulleq.
B03_02_Luke_V37	Taagken	ugingiitelleghmineng	84-ngughtekangi	ayumiqullghet.	Awen	tagiiqelghii	Temple-mun,	aghneghuyaghngaan,	unuguyaghngaan	Kiyaghneq	manigughaqegkanga,	fast-aaqlunillu	yughaghaqlunillu.
B03_02_Luke_V38	Tawani	ataasimi	aflumi,	Anna-m	takuluki	Kiyaghneq	iyamsiqayugvikegkaa.	Taghnughhaq	akuzitkegkaa	tamaghhiitnun	utaqiilghiinun	Messiah-meng,	ellnganun	itemutesqelluku	Jerusalem.
B03_02_Luke_V39	Joseph-enkuk	Mary-nkuk	qamaglluki	apeghiighyamegneki	Atanghem	Liilightuusiita	pisqellghit,	uteghniqak	Nazareth-mun,	Galilee-melngughmun.
B03_02_Luke_V40	Taghnughhaq	anglikaq,	iknaqughtekaqlu,	imighngaghmi	peghqinelleghmeng;	Kiyaghneghem	kayusiqaallu	quyastekaallu.
B03_02_Luke_V41	Ayumiqulleq	tamaghhaan	angayuqakek	Jerusalem-etaqelghiit,	neqenghaghqellghanun	Passover-em.
B03_02_Luke_V42	Jesus-em	uksughtulanga	qula	maalghugughsan,	piiqelleghmegetun	neqenghaghqelleghmun	pikak	kelqelluku	Jesus.
B03_02_Luke_V43	Neqenghaghqelleq	apeghiighyan	uteghniqak,	iwernga	mekelghiiq	Jesus	unegtekaq	Jerusalem-emi.	Angayuqagkenka	nallukegkangak.
B03_02_Luke_V44	Sumeghmegni	igleghalgutegmegninniluku	aghnelqusiq	igleghtekak.	Taagken	ivaqaak	ilakwaaghmegnillu	ilakumtaaghmegnillu.
B03_02_Luke_V45	Naalkenghisamegnegu	Jerusalem-emun	ivaghyaghtuqaak.
B03_02_Luke_V46	Pingayut	aghneghet	atughluki	naalkegkaak	uvitanganilluku	Temple-em,	aqumluni	apeghtughistet	akulngitni,	nagataqeftiillu	aapqughaaghaqeftiillu.
B03_02_Luke_V47	Qamaglluteng	nagatullghiit	ellnganeng	saghiighayagutkaat	liigikingallghanengllu	kiimsightughillghanengllu.
B03_02_Luke_V48	Angayuqagkenka	esghaghluku	saghiighayagutkaak.	Naangan	pikaa,	“Ighnemni,	esghaqaghqung,	sangan	whaten	aneghsikung?	Atagpeklu	whangallu	elngaatall	ivanghiighutamken,	repall	peng'giilluten.”
B03_02_Luke_V49	Kiimsiqakek,	“Sangan	ivaghestegnenga?	Nallukestegneguu	Atama	mangteghaanisaghqapestaaghulghiinga?”
B03_02_Luke_V50	Iwernga	liigikumangilkangak	sameng	tawaten	pingutanga.
B03_02_Luke_V51	Taagken	maligllukek	uteghniqaq	Nazareth-mun,	qaatkutngakaalghiillu	elkegkenun.	Naangan	tamaana	qamaglluku	umyugaghmikegkaa.
B03_02_Luke_V52	Jesus	anglitkelluku	peghqinghughtekaq,	efqughnaghtengnginaqaq	Kiyaghneghmillu	yugnillu.
B03_03_Luke_V1	Akimigaaghtengngukanga	ayumiqulleq	igleghutillghan	Tiberius	Caesar-em,	Pontius	Pilate,	governer-nguluku	Judea-mun.	Enkaam	Herod,	igleghutistengulghii	Galilee-mun,	anglegutangallu	Philip,	igleghutistengulghii	Ituraea-nkugnun,	Trachonitis-enkugnun.	Lysanias-llu	igleghutistengulghii	Abilene-mun.
B03_03_Luke_V2	Annas-enkuk	Caiaphus-enkuk	high	priest-ngulghiik.	Tamaani	pilleghmi,	Kiyaghneghem	aleghquqaa	John	kilgaanisimaluku.	John	ighneqegkanga	Zechariah-m.
B03_03_Luke_V3	Taagken	John	igleghtekaq	uvitangani	Kiiwem	Jordan-em,	ungipaqikaq	yugnun	peglluki	seghleghqellghit	paaptaayesqelluki,	enkaam	seghevutellengelleqniluki	seghleghqellghitneng.
B03_03_Luke_V4	Igaqngakaalghiit	igatgun	akuzitangi	uuknalqistem	Isaiah-m	whaten,	“Ma	akilghuugaquq	kilgaani	whaten;	‘Yataaghqiteggu	tuumkaghqaa	Atanghem,	taklaghteggu	tuumkaghqaa.
B03_03_Luke_V5	Qamaglluni	suqluneq	imighllequq,	qamagllutengllu	naayghat,	qemit	asivaghllequt,	enkaam	agughpiiraaghet	tumet	taklaghrukguullequt,	tuumllugmelnguutlu	tuumkwhuughlleqii.
B03_03_Luke_V6	Qamaglluni	yugem	esghaghlleqaa	Kiyaghneghem	yugulighillgha	yugneng!’”
B03_03_Luke_V7	Taagken	yulghuteghllaget	tagilaghaatkat	ellnganun	paaptaayesqelluteng.	John-em	pikii,	“Elpesi	nemeghyani!	Kitum	kelengasaaghtisi	anagesqellusi	Kiyaghneghem	aghyuughilleghqaaneng	kaannaqelghiimeng?
B03_03_Luke_V8	Kiyaghtaalleghpesi	ipapighqelligu	avuteghqumaasi	seghleghqelleghpesineng.	Sumeghtaghaghpenasi	itagnaghnilusi	Kiyaghneghmi	qayughllak	Abraham-em	kingunqegkangisi.	Ungipaatamsi,	Kiyaghneghem	uyghaget	maakut	taghnughhangllaghnayaghii	Abraham-emun.
B03_03_Luke_V9	Talwa	maaten	qalqalima	uqliilluni	ayuquq	kepnaluki	uqfiget	akwiitgun.	Qamaglluni	uqfik	pinilghiimeng	piitestinghilnguq	kepluni	kenghegnun	miluusaghqaaguq.”
B03_03_Luke_V10	Yulghuteghllaget	aaptekaat,	“Sanaqestangam?”
B03_03_Luke_V11	Kiimsiqii,	“Maalghugegneng	qaaslilgukuvek,	aleghqek	tuunakegken	avangilngughmun	yugmun,	enkaam	neqelgukuvek	tawatenllu	pilghaaten.”
B03_03_Luke_V12	Ilangillu	tax-meng	qerngughtistet	tagiluteng	paaptaayestekat	ellnganun.	Aaptekaat,	“Apeghtughista,	whangkuta	sanaqesta?”
B03_03_Luke_V13	Kiimsiqii,	“Tuwaaqiteggu	naamignganginaghhaq	tax-elleq,	wata	tugutegpenasi.”
B03_03_Luke_V14	Pilluwaghtetlu	aaptekaat,	“Whangkutamii-i,	sanaqesta?”	Kiimsiqii,	“Akeqsagtegpenaki	yuget	ellngitnun	manilitesqellusi	nalighmeng	temngi	avutkegpenaki.	Itagnaqaqiteki	akileghtuusaghpesi	angtalangit.”
B03_03_Luke_V15	Yuget	sighimaluteng	lliiqat,	qamagllutengllu	sumeghtaghaatkegkaat	John,	Christ-angunayukan.
B03_03_Luke_V16	Enkaam	John-em	pikii,	“Tagiyaghqaq	taana	aghtughyaghqaanghiteghllagtuq	whangamneng,	enkaam	whanga	pininghitngwaaghtunga	itemsaghqaaluki	singii.	Paaptaayeghiiqunga	meghqun,	iwernga	ellngan	paaptaayelleqiisi	Agleghnalghiigneng	Taghneghagneng,	keneghmengllu.
B03_03_Luke_V17	Tugumiilguuq	pekutameng	malliighnaluki	wheat-et.	Taagken	wheat-et	kagpaglleqii,	iwernga	mallat	paneghlleqii	qaamyaghqaanghilnguugnekun	kenghegnekun.”
B03_03_Luke_V18	John-em	ungipaasimanginaqii	yuget	naten	allangughnaqesqelluki	kiyaghtaallghit,	ellngitnun	ungipaqinguluni	Pinilghiineng	Ungipaneng.
B03_03_Luke_V19	Iwernga	John-em	aghyuughmikaqegkanga	governor-a	Herod,	qayughllak	tugukaqegkanga	Herodias,	anglegutmi	Philip-em	nulighha.	Aghyuughmikaallu	Herod	seghletun	pillghaneng	apalluqluku.
B03_03_Luke_V20	Taagken	Herod	wata	seghleghataghatun	pikaq	anusimingllaghtestekaa	John.
B03_03_Luke_V21	Kingungitneng	qamaglluteng	yuget	paaptaayestellghita,	Jesus-llu	paaptaayestekaq.	Jesus	yughaamaluku,	qilak	qelpeqaq,
B03_03_Luke_V22	taagken	Agleghnalghiik	Taghneghak	dove-ngulutek	ukikak	ellnganun.	Qilagmeng	ma	pikaq,	“Ighneqamken,	piniqepigkamken,	efquqepigtamken.”
B03_03_Luke_V23	Jesus-em	piinlighaqngamigu	qepghaqani,	entaqun	30-nguuq	uksughtulanga.	Yuget	sumeghtaghaatkegkaat	ighneqniluku	Joseph-mun.	Joseph,	ighneqegkanga	Heli-m.
B03_03_Luke_V24	Heli,	ighneqegkanga	Matthat-em.	Matthat,	ighneqegkanga	Levi-m.	Levi,	ighneqegkanga	Melchi-m.	Melchi,	ighneqegkanga	Jannai-m.	Jannai,	ighneqegkanga	Joseph-em.
B03_03_Luke_V25	Joseph,	ighneqegkanga	Mattathias-em.	Mattathias,	ighneqegkanga	Amos-em.	Amos,	ighneqegkanga	Nahum-em.	Nahum,	ighneqegkanga	Esli-m.	Esli,	ighneqegkanga	Naggai-m.
B03_03_Luke_V26	Naggai,	ighneqegkanga	Maath-em.	Maath,	ighneqegkanga	Mattathias-em.	Mattathias,	ighneqegkanga	Semein-em.	Semein,	ighneqegkanga	Josech-em.	Josech,	ighneqegkanga	Joda-m.
B03_03_Luke_V27	Joda,	ighneqegkanga	Joanan-em.	Joanan,	ighneqegkanga	Rhesa-m.	Rhesa,	ighneqegkanga	Zerubbabel-em.	Zerubbabel,	ighneqegkanga	Shealtiel-em.	Shealtiel,	ighneqegkanga	Neri-m.
B03_03_Luke_V28	Neri,	ighneqegkanga	Melchi-m.	Melchi,	ighneqegkanga	Addi-m.	Addi,	ighneqegkanga	Cosam-em.	Cosam,	ighneqegkanga	Elmadam-em.	Elmadam,	ighneqegkanga	Er-em.
B03_03_Luke_V29	Er,	ighneqegkanga	Joshua-m.	Joshua,	ighneqegkqanga	Eliezer-em.	Eliezer,	ighneqegkanga	Jorim-em.	Jorim,	ighneqegkanga	Matthat-em.	Matthat,	ighneqegkanga	Levi-m.
B03_03_Luke_V30	Levi,	ighneqegkanga	Simeon-em.	Simeon,	ighneqegkanga	Judah-m.	Judah,	ighneqegkanga	Joseph-em.	Joseph,	ighneqegkanga	Jonam-em.	Jonam,	ighneqegkanga	Eliakim-em.
B03_03_Luke_V31	Eliakim,	ighneqegkanga	Melea-m.	Melea,	ighneqegkanga	Menna-m.	Menna,	ighneqegkanga	Mattatha-m.	Mattatha,	ighneqegkanga,	Nathan-em.	Nathan,	ighneqegkanga	David-em.
B03_03_Luke_V32	David,	ighneqegkanga	Jesse-m.	Jesse,	ighneqegkanga	Obed-em.	Obed,	ighneqegkanga	Boaz-em.	Boaz,	ighneqegkanga	Salmon-em.	Salmon,	ighneqegkanga	Nashon-em.
B03_03_Luke_V33	Nashon,	ighneqegkanga	Amminadab-em.	Amminadab,	ighneqegkanga	Admin-em.	Admin,	ighneqegkanga	Arni-m.	Arni,	ighneqegkanga	Hezron-em.	Hezron,	ighneqegkanga	Perez-em.	Perez,	ighneqegkanga	Judah-m.
B03_03_Luke_V34	Judah,	ighneqegkanga	Jacob-em.	Jacob,	ighneqegkanga	Isaac-em.	Isaac,	ighneqegkanga	Abraham-em.	Abraham,	ighneqegkanga	Terah-m.	Terah,	ighneqegkanga	Nahor-em.
B03_03_Luke_V35	Nahor,	ighneqegkanga	Serug-em.	Serug,	ighneqegkanga	Reu-em.	Reu,	ighneqegkanga	Peleg-em.	Peleg,	ighneqegkanga	Eber-em.	Eber,	ighneqegkanga	Shelah-m.
B03_03_Luke_V36	Shelah,	ighneqegkanga	Cainan-em.	Cainan,	ighneqegkanga	Arphaxad-em.	Arphaxad,	ighneqegkanga	Shem-em.	Shem,	ighneqegkanga	Noah-m.	Noah	ighneqegkanga	Lamech-em.
B03_03_Luke_V37	Lamech,	ighneqegkanga	Methuselah-m.	Methuselah,	ighneqegkanga	Enoch-em.	Enoch,	ighneqegkanga	Jared-em.	Jared,	ighneqegkanga	Mahalaleel-em.	Mahalaleel,	ighneqegkanga	Cainan-em.
B03_03_Luke_V38	Cainan,	ighneqegkanga	Enos-em.	Enos,	ighneqegkanga	Seth-em.	Seth,	ighneqegkanga	Adam-em.	Enkaam	Adam	ighneqegkanga	Kiyaghneghem.
B03_04_Luke_V1	Taagken	Jesus,	Agleghnalghiigneng	Taghneghagneng	esleqngalghii,	uteghniqaq	Kiiwegneng	Jordan-egneng,	enkaam	Taghnegham	aghulaqutkaa	kilgaanun.
B03_04_Luke_V2	Tughneghaam	seghleghqesnaqutkegkaa	40	aghneq.	Tamaani	aghneghni	Jesus	neghumangilnguq.	Taakut	aghneghet	kingungitneng	iyataghllakaq.
B03_04_Luke_V3	Tughneghaam	pikaa,	“Kiyaghneghem	Ighneqngukangaten,	una	uyghak	neqnghugtestigu.”
B03_04_Luke_V4	Jesus-em	pikaa,	“Akuzitet	Igaqegkat	pikaagut,	‘Yuuk	kiyaghhnaanghituq	neqnginaghhaghqun.’”
B03_04_Luke_V5	Taagken	Tughneghaam	mayuutkaa	uusqapiglleghhiimun,	natengiighhaq	kelguvikegkaa	nunam	ataneghpagullghitneng.
B03_04_Luke_V6	Pikaa,	“Elpenun	tuunelleqanka	qamaglluki	tamaakut	ataneghpagullghet,	aghtughyaghqaanghillghetlu.	Qamaglluteng	whangamnun	tagivaqaagut	enkaam	kitumun	alngunak	tuunyukegkamnun	tuunelleqanka.
B03_04_Luke_V7	Manigughyaquvnga	qamaglluki	elpek	pikaaghhnayaghaten.”
B03_04_Luke_V8	Jesus-em	pikaa,	“Akuzitet	Igaqegkat	pikaagut,	‘Manigughyaghqaqan	Ataneq	Kiyaghneghen,	ellnginaaguqlu	qepghaasaghqan.’”
B03_04_Luke_V9	Taagken	Tughneghaam	aglaatkaa	Jerusalem-emun,	nekevestekaa	Temple-em	uusqalghakun.	Pikaa,	“Kiyaghneghem	Ighneqngukangaten,	qetgeghi	tesamavek,
B03_04_Luke_V10	qayughllak	Akuzitet	Igaqegkat	pikaagut,	‘Kiyaghneghemnguq	yaqulegminun	paqnasightesaghtughlleqaaten!’
B03_04_Luke_V11	Pikaagutlu,	‘Iiggmeggneng	nuqneqelleqaaten,	luuraq	itegaghten	uygaghquunnayukata.’”
B03_04_Luke_V12	Jesus-em	pikaa,	“Akuzitet	Igaqegkat	pikaagut,	‘Ataneq	Kiyaghneghen	nanghiiqugpenaan	sasqelluku	ellngan	piyukelqenghilkanganeng.’”
B03_04_Luke_V13	Taagken	Tughneghaam	apeghiighyamiki	seghleghqestinaqutkelleni	Jesus-mun,	unitkaa	kenlanga	alla	pilleghqangelleghqaminun.
B03_04_Luke_V14	Taagken	Jesus	uteghniqaq	Galilee-mun	aghtughyaghqaanghillelighluni	Agleghnalghiignekun	Taghneghagnekun.	Tamaghhaani	nunani	yuget	ungipaqegkaat.
B03_04_Luke_V15	Apeghtughiiqelghiillu	synagogue-ngitni,	qamagllutengllu	yuget	usuqegkaat.
B03_04_Luke_V16	Taagken	Jesus	anglivigminun	Nazareth-mun	pikaq.	Sabbath-ngughsagu	piiqelleghmitun	synagogue-mun	aglaqaq.	Nekevegkaq	atightughnaluni	Akuzitneng	Igaqegkaneng.
B03_04_Luke_V17	Tuunegkaat	uuknaliqistem	Isaiah-m	igaaneng.	Qelpeghtekii	whaten	igaqngalghiimun,
B03_04_Luke_V18	“Atanghem	Taghneghakek	whangamnituk,	qayughllak	nakmikegkaqaanga	Pinilghiineng	Ungipaneng	ungipaqisqellunga	aklumalghiinun.	Kayagtaanga	anusimingllaghat	itemutesqelluki,	ayaakatlu	esghaasagutesqelluki,	amyuqetaatkesilghiitlu	itemutesqelluki	amyuqetaatkistengitneng.
B03_04_Luke_V19	Apeghyaghtiisqaallu	ayumiqulleq	kaanniluku	Atanghem	yugulighilleghqaallu	quyastilleghqaallu	yugneng.”
B03_04_Luke_V20	Atightuneghmeng	apeghiighyamiki	igat	tuunegkii	aflengakistemun	taagken	aqumegkaq.	Synagogue-melnguut	qamaglluteng	esghapagtuutkaat	sameng	pilleghqaaneng.
B03_04_Luke_V21	Pikii,	“Aghneghmi	whani,	nagasimaneghpesini	ukut	Akuzitet	Igaqegkat	aapqaat	apeghiightuq.”
B03_04_Luke_V22	Akuzineghmeng	taaqsan	qamaglluteng	nagallghiit	efquqegkiit	akuzillghi,	saghiighayagutkiitlu	akuzitangi	nangllegtallelguniluki.	Aapqughaaghutkat,	“Una	Joseph-em	ighneqenghitaguu?”
B03_04_Luke_V23	Jesus-em	pikii,	“Nalluneqnangunaan	whangamnun	apeghlleqaghsi	whaten	pilleq,	‘Aghallegtaq,	elpeneng	naallghuten.’	Nagaquqaqaput	Capernaum-emi	pikaghten,	maanillu	anglivigpeni	tamaakut	piightiki,	enkaam	ugpeqelleqamken	Messiah-nguniluten.”
B03_04_Luke_V24	Pikiillu,	“Ipa	piimsi,	uuknaliqista	tuguklightengituq	ellmi	katam	anglivigmini.
B03_04_Luke_V25	Iwernga	ipa	ungipaatamsi,	Israel-mi,	Elijah	kiyaghtengnguluku,	ugingighhaghtuuq.	Tamaani	pilleghni	eslallugughhneghitkaaguq	pingayut	ayumiqullghet,	aghvinlek	tanqit	ilalluki,	enkaam	neqangisagllakaaguq	tamaghhaani	nunangani	Israel-em.
B03_04_Luke_V26	Iwernga	Kiyaghneghem	Elijah-mun	kayusighyaghtiisqellghitii	nalighhiiniit	ugingighat	Israel-melnguut.	Yeghlegi	kayusiisaghtiisqegkaqaa	Gentile-a	ugingighaq,	kiyaghlleghhii	Zarephath-mi,	Sidon-melngughmi.
B03_04_Luke_V27	Enkaamllu	Israel-mi	leper-ekaghtuuq,	kiyaghtellghani	uuknaliqistem	Elisha-m.	Nalighhiiniit	ukmangillghitutlu	naallghutellghitutlu,	iwerngaqun	Gentile-a	Naaman,	Syria-ghmii.”
B03_04_Luke_V28	Qamaglluteng	synagogue-melnguut	sakriteghllakat	nagasamegteggu	Jesus-em	tawaten	pillgha.
B03_04_Luke_V29	Taagken	nekevuulluteng,	ayagaghtaamaan	neghllagmeng	aanutkaat.	Taana	neghllagat	qemikun	nekeftekaalghii	enkaam	aghulaqutkaat	qemim	qagughruganun	siingnaluku	tesamavek.
B03_04_Luke_V30	Iwernga	akulngitgun	naghughqughluki	aghulaqegkaq.
B03_04_Luke_V31	Taagken	Jesus	tesamavek	Capernaun-emun	pikaq,	neghllagmun	Galilee-melngughmun.	Sabbath-mi	apeghtughimaluku,
B03_04_Luke_V32	saghiighayagutkaat	apeghtughillgha,	qayughllak	apeghtughikaq	aghtughyaghqaanghillelighluni	Kiyaghneghmeng.
B03_04_Luke_V33	Synagogue-meteftuq	yuuk	ilumikun	tughneghalek.	Iglagtupiglluni	akilghuumeng	pikaq,
B03_04_Luke_V34	“Avelghaghqut!	Jesus	Nazareth-eghmii,	sanaqsikut?	Naafqesaghtuuzikuut?	Liisimakamken	kinanguten,	Agleghnalghiikaaten	Kiyaghneghem.”
B03_04_Luke_V35	Iwernga	Jesus-em	aghyuuqaa,	“Qallegpenang	ellnganeng	aani!”	Tughneghaam	iqusluku	manungitgun,	aqnighqegpenaan	aanegkaq.
B03_04_Luke_V36	Qamaglluteng	yuget	saghiighayugumaghmeng	pikat,	“Aghtughyaghqaanghitaghhalek	akuzitangi!	Pilleghqalighlunillu	aghtughyaghqaanghillelighluni	qeleghyaqminiki	tughneghaat	legan	aanleghaatut!”
B03_04_Luke_V37	Jesus-em	tawaten	pillgha	ungipaqegkaat	nani	alngunak	tamaani.
B03_04_Luke_V38	Jesus	nekevluni,	synagogue-meng	aanluni,	Simon-enkunun	aglaghluni	iitqaq.	Simon-em	sakinga	aghnaq	puqleghaghllak,	enkaam	naallghutaghtesqegkaat	ellnganun.
B03_04_Luke_V39	Takuluku	qavaghviganun	nekevghaghmi	qulangighluku	puqleghanga	eflequqaa	enkaam	puqleghangiitkaq.	Tawaninginaq	makelluni	kepsiiqukii.
B03_04_Luke_V40	Siqineq	teviimaluku,	Jesus-mun	yuget	tagiquutkiit	qinuyugngalghiit	allaaghhiinaghneng	aqnighneghneng.	Qamaglluki	saaftaqluki	naallghuquqii.
B03_04_Luke_V41	Tughneghaatlu	aanleghaatkat	yugneng	akilghuumaghmeng,	“Elpek	Kiyaghneghem	Ighneqaaten!”	Iwernga	aghyuuqii,	akuzisnaniqiillu	qayughllak	liisimakegkangat	ellnga	Christ-angulghii.
B03_04_Luke_V42	Aghsagu	Jesus	kilgaanun	pikaq.	Yuget	ivaghyaghtughluku,	naalkesamegteggu	aghulaqesnaniqaat.
B03_04_Luke_V43	Iwernga	pikii,	“Ungipaqepestaaghyaghtughnaqngwaaqa	Ataneghpagullgha	Kiyaghneghem	ilangitnunllu	neghllagnun,	qayughllak	taana	apalluqluku	kayagtekaagunga.”
B03_04_Luke_V44	Enkaam	ungipaqimanginaqaq	synagogue-ngitni	Judea-m.
B03_05_Luke_V1	Ataasimi	aghneghmi,	Naayvam	Gennesaret-em	esnengani,	Jesus	nekevghanguluku	yuget	kanglluqaghtekaat	nagannaluki	Kiyaghneghem	Akuzitangi.
B03_05_Luke_V2	Esghaqakek	maalghuk	angyak	esnemi	sayugngalghiik.	Naqam	yugit	iqalleniightet	aviiteftut,	ughvughyaghtuumakangit	negaghpateng.
B03_05_Luke_V3	Uuglluni	Simon-em	angyaanun,	awavaghqaaghutesqegkaq	esnemeng.	Taagken	aqumluni	angyakun	yuget	apeghtuqii.
B03_05_Luke_V4	Apeghtughineghmeng	taaqsami,	Simon	pikaa,	“Uusqallghanun	awavaghluten	negaghpagten	ateghtiki	naaptesqelluki.”
B03_05_Luke_V5	Simon-em	pikaa,	“Yuguniiq,	unulqusiq	iqalliniightaayaghtukut	sakengellghitukut!	Iwernga	kayagtekevnga	negaghpaget	ateghnaqanka.”
B03_05_Luke_V6	Legan	ateghtiit	naapqaghiighllakat	repall	piiguqestaghluteng	lliiqat.
B03_05_Luke_V7	Angyam	aallghanilnguut	ilateng	apaqiit	kayusighyaghtiisqelluteng.	Kaasisteng	angyak	imiqagket	esleqaghaghllukek	repall	kalefqaghtekat.
B03_05_Luke_V8	Iwernga	Simon	Peter-em	esghaghyamigu	allaaghlluwhaghtilleq,	Jesus-em	sivungakun	niinghulluni	pikaa,	“Ataneq,	whangamnitegpenang	qayughllak	seghleghqestenguunga!”
B03_05_Luke_V9	Simon-enkut	yukullghiit	saghiighayukat	naapqaghiilleghmeggneng,
B03_05_Luke_V10	qepghalgutkeklu	James-enkuk	John-enkuk,	Zebedee-m	ighneghqek.	Jesus-em	pikaa	Simon,	“Alingegpenang,	whaken	kenlekluku	yugmeng	naapsagunnaqnguuten.”
B03_05_Luke_V11	Angyak	quutmun	sayuglukek,	unitkiit	sangwaat	qamaglluki	enkaam	maligtekaat	Jesus.
B03_05_Luke_V12	Jesus	ilangitnisimaluku	neghllaget,	yuuk	tamaanteftuq	elngaatall	leper-eghllagngalghii.	Esghaghyamigu	Jesus,	sivungakun	niinghutkaq	maniguutepiglluni	pikaa,	“Ataneq,	piyukelqegkuvgu	ukmangighnga.”
B03_05_Luke_V13	Jesus-em	nengugluni	saafsimaan	pikaa,	“Piyukelqaqa;	ukmangiighten.”	Tawaninginaq	leprosy-ngiitkaq.
B03_05_Luke_V14	Jesus-em	ineghtengngwaaqaa,	“Kina	alngunak	ungipaategpenaan,	iwernga	aglaa	priest-mun	yuvghiighesqelluten.	Taagken	aghqerraaghhaaten	Moses-em	qelghutellghatun	ipapighqesqelluku	ukmangiightellghen.”
B03_05_Luke_V15	Iwernga	Jesus	wataqaaghaq	ungipaqegkaat	tamaghhaani,	enkaam	yulghuteghllaget	takulaghaasimanginaqaat	nagannaluku,	naallghutesqellutengllu	aqnighneghmeggneng.
B03_05_Luke_V16	Iwernga	kilgaanun	awen	aghulaqaqelghii	yughaghnaluni.
B03_05_Luke_V17	Ataasimi	aghneghmi,	Jesus	apeghtughimaluku,	tawani	aqumgatnguftut	Pharisees-etlu	apeghtughikaygetlu	Liilightuusaneng.	Taakut	tagilaghaatkaaftut	tamaghhiitneng	Galilee-m	nengitneng,	Judea-m	nengitneng,	Jerusalem-emengllu.	Atanghem	aghtughyaghqaanghillgha	naallghutimun	ellnganilguq.
B03_05_Luke_V18	Ilangita	yuget	tagitkaat	ellnganun	uniiqaq	yuuk	allighaakun.	Mangteghamun	itghutfigkameng	ivaghikat,	Jesus-em	manungakun	llinaluku.
B03_05_Luke_V19	Iwernga	itghunneghmeng	aghtuqaat	qayughllak	yuget	kanglluutngaghllagulghiit,	enkaam	mangtegham	qaaynganun	mayuutkaat.	Tawani	tile-em	ilangi	iqiqughluki,	reghighulluku	ukigtekaat	allighaakun	akulngitnun	yuget	manunganilnguut	Jesus-em.
B03_05_Luke_V20	Liisimakegkangi	ugpeqillelgulghiit	enkaam	yuuk	pikaa,	“Seghevutanka	seghleghqelleghten.”
B03_05_Luke_V21	Apeghtughikayuget	Liilightuusaneng,	Pharisees-etlu	umyugamegteggun	aapqughaaghutkat,	“Kingangaawa	una	yuuk	Kiyaghneghukallghuughunilghii?	Kiyaghneghhiinaaguq	seghevutiyaghqaq	seghleghqelleghneng.”
B03_05_Luke_V22	Jesus-em	liisimakegkangi	sumeghtaghallghit	enkaam	aaptekii,	“Sangan	tawaten	sumeghtaghaghetsi?
B03_05_Luke_V23	Nalikek	whaten	pillghek	piyaqniitak,	‘Seghleghqelleghten	seghevutut’,	nalighmeng,	‘Makelluten	piyugi’?
B03_05_Luke_V24	Iwernga	elpesinun	liisimakesugaqa	Ighnegha	Yugem	aghtughyaghqaanghillelguuq	nunami	seghevutiyaghqaaluni	seghleghqelleghneng.”	Taagken	pikaa	uniiqaayalghii	yuuk,	“Ungipaatamken,	maketen,	tuguluku	allighan,	elpesinun	aglaa!”
B03_05_Luke_V25	Yulghutet	esghaamanghitni	tawaninginaq	yuuk	makelluni,	allighani	tuguluku	ellmeggnun	aglaqaq,	usuqumaan	Kiyaghneq.
B03_05_Luke_V26	Qamaglluteng	yulghutet	saghiighayugllakat,	usuqegkaatlu	Kiyaghneq,	pikat,	“Aghneghmi	whani	elngaatall	esghapagtukut	allaaghlluwhaghmeng!”
B03_05_Luke_V27	Tawaten	pillghet	kingungitneng,	Jesus	navek	piluni	esghaqaa	tax-meng	qerngughtista,	aatgha	Levi.	Aqumgaftuq	tax-meng	qerngughtivigmini,	pikaa,	“Maligtinga.”
B03_05_Luke_V28	Nekevluni	sangwaa	qamaglluku	unilluku	maligtekaa.
B03_05_Luke_V29	Taagken	mulunghituq	Levi-m	ellmeggni	neqenghaghquteghllakaa	Jesus.	Tawanteftut	tax-meng	qerngughtistelghutetlu	ilangitlu	yuget,	aqumelgusiqiit	tipelegni.
B03_05_Luke_V30	Pharisees-etlu	apeghtughistengitlu	Liilightuusat	qikeghqukat	maligsaaghtenganun,	“Sangan	neghelgusighaqestekillu	meghelgusighaqestekillu	tax-meng	qerngughtistetlu	seghleghqestetlu?”
B03_05_Luke_V31	Jesus-em	pikii,	“Yugunqegtat	aghallegtaghsughniitut	iwerngaqun	tamaakut	qinuyulghiit.
B03_05_Luke_V32	Tagingunghitunga	tagsiqlighnaluki	elqughutngalghiit	yuget.	Iwernga	taginguunga	seghleghqestet	avuteghqelluki	seghleghqennaniisqelluki.”
B03_05_Luke_V33	Ilangita	yuget	Jesus	pikaat,	“John-em	maligsaaghtengi	awen	fast-aaqutlu	yughaghaqutlu.	Pharisees-etlu	maligsaaghtengit	tawaten	piiqut.	Iwernga	elpek	maligsaaghteten	neghaqutlu	meghaqutlu.”
B03_05_Luke_V34	Jesus-em	aaptekii,	“Nengughhnaqelghiik	aqelqiik	fast-elleqaat	nulightughnaqelghii	ellngitnilluku?
B03_05_Luke_V35	Iwernga	pilleghqaq	kaallequq	nulightughnaqelghii	ellngitneng	iqilleqaat,	elngaatall	tawani	fast-ellequt.”
B03_05_Luke_V36	Enkaamllu	Jesus-em	ungipaghaatkii,	“Kitum	alngunak	ikuviknaanghitaak	qaaslighraghaak,	ilaaghnalukek	qaaslilugek.	Tawaten	pikumikek	piiglleqaak	qaaslighraghaak	enkaam	nutaghaq	ilaaghutkaa	allangumighullequq.
B03_05_Luke_V37	Nalighmeng	kitum	alngunak	awataghpaluget	imighnaanghitii	wine-eghraghaghmeng.	Imiqumiki	awataghpaluget	quupaghllequt	enkaam	wine-eghraghaq	sakusiiqellequq.	Awataghpalugetlu	atuuyaghqaananighllequt.
B03_05_Luke_V38	Itupill	wine-eghraghaq	kuuvyaghqaaguq	awataghpagraghaghmun!
B03_05_Luke_V39	Kina	alngunak	wine-elugmeng	meghluni,	meghyugnaanghituq	wine-eghraghaghmeng	qayughllak	whaten	piyaghqaaguq,	‘Wine-eluk	neqnighataghaghtuq	wine-eghraghaghmeng.’”
B03_06_Luke_V1	Sabbath-em	aghneghani,	Jesus	igleghtekaq	wheat-et	piitfigitgun.	Maligsaaghtengi	ikutaqluteng	wheat-em	piitutanganeng,	iiggmeggneng	mingwaagaqluki	qantiit	ikughnaluki	neghegkiit	piitutet.
B03_06_Luke_V2	Ilangita	Pharisees-et	pikiit,	“Tawaten	piyaghqaanghitusi.	Liilightuusamnni	iinghutngaaq	Sabbath-mi	saghnalleghqaq.”
B03_06_Luke_V3	Jesus-em	pikii,	“Atightiigastegguu	David-em	pillgha	iyataghaqngami,	taakutlu	ellnganilnguut?
B03_06_Luke_V4	Iteghluni	Tabernacle-mun	tuguluku	neqekrangllaq	tuunegkaq	Kiyaghneghmun,	ikulluni	neghegkaaguq,	neghestekaqiillu	yuni.	Liilightuusamta	pillghani	kitum	alngunak	neghyaghaqenghitaa	neqekrangllaq	iwerngaqun	priest-et.”
B03_06_Luke_V5	Taagken	pikii,	“Ighnegha	Yugem	Atanqaa	Sabbath-em.”
B03_06_Luke_V6	Ilangani	Sabbath-em,	Jesus	iteghluni	synagogue-mun	apeghtughikaq.	Tawanteftuq	yuuk	aghenqigneghet	iiggi	uniiqaat.
B03_06_Luke_V7	Ilangita	apeghtughikayuget	Liilightuusaneng,	Pharisees-etlu	riirngingwaaqaat	Jesus	naallghutinayukan	Sabbath-mi	anagguniluku	piyaghqaaluku.
B03_06_Luke_V8	Iwernga	liisimakutmineng	sumeghtaghallghit,	yuuk	iiggelek	uniighngalghiimeng	pikaa,	“Tagi	whavek	nekevyaghtaa.”	Nekevluni	tazingavek	aglaqaq.
B03_06_Luke_V9	Taagken	Jesus-em	pikii,	“Aaptaghllamsi,	Liilightuusamta	sasqinkut	Sabbath-mi?	Pinitun	pisqinkuut	nalighmeng	seghletun?	Yugulighisqinkuut	unguvalleghmeng	nalighmeng	tuqutisqinkut?”
B03_06_Luke_V10	Qamaglluki	esghaghteghluki,	yuuk	pikaa,	“Iiggeten	nengugutiki.”	Iiggeni	nengugutii,	aga	naallghutkat.
B03_06_Luke_V11	Enkaam	ugumiyaguteghllagluku	Jesus	agghitkegkaat	sanaluku.
B03_06_Luke_V12	Tawani	pilleghmi	Jesus	naayghamun	mayuqaq	yughaghnaluni.	Unulqusiq	yughaqaq	Kiyaghneghmun.
B03_06_Luke_V13	Aghsagu	tuqlughluki	maligsaaghteni,	taakuneng	nakmiiqaq	qula	maalghuk	siipneqluku	enkaam	atiqii	apostle-et.
B03_06_Luke_V14	Aatghit;	Simon-enkunguut,	(Jesus-em	ateghiqaa	Peter-meng),	Andrew-nkut	anglegutanga,	James-enkut,	John-enkut,	Philip-enkut,	Bartholomew-nkut,
B03_06_Luke_V15	Matthew-nkut,	Thomas-enkut,	James-enkut	ighnegha	Alphaeus-em,	Simon-enkut	atelek	Zealot-meng,
B03_06_Luke_V16	Judas-enkut,	ighnegha	James-em,	Judas	Iscariot-lu,	uveghpagutistengughtekaq.
B03_06_Luke_V17	Jesus-enkut	apostle-kullghiit	ukigluteng	naayghameng,	lliivneqegtellghakun	nunam	nekevghalgusiqii	maligsaaghtelghuteghllani.	Yulghuteghllaget	tagilaghaatkat	tamaaghhaaneng	Judea-m,	Jerusalem-emengllu,	esnegkenengllu	Tyre-nkuk	Sidon-enkuk.	Nagasaghtuutkaat,	naallghutesqellutengllu	aqnighneghmeggneng	pikat.
B03_06_Luke_V18	Naallghuquqiillu	tamaakut	tughneghaat	seghleliighqestekiit.
B03_06_Luke_V19	Qamaglluteng	yulghuteghllaget	saafnaqutkegkaat	Jesus,	qayughllak	ellnganeng	aghtughyaghqaanghilleq	aan'ngulghii	enkaam	qamaglluteng	naallghuquutkat.
B03_06_Luke_V20	Taagken	Jesus-em	esghaghteghluki	maligsaaghteni	pikii,	“Elpesi	aklumalghiini	quyaslelguusi,	qayughllak	Ataneghpagullgha	Kiyaghneghem	elpesi	pikaghsi!
B03_06_Luke_V21	Elpesi	iyatalghiini	quyaslelguusi,	qayughllak	kepsughyaghqaagusi.	Elpesi	qiyalghiini	quyaslelguusi,	qayughllak	nenglaghyaghqaagusi!
B03_06_Luke_V22	Quyaslelguusi	yuget	ugumikenghisi,	ighsakenghisi,	seghlequunghisi,	seghleghunikangisillu.	Tawaten	piiqiisi	qayughllak	maligsaaghtekegkangisi	Ighneghan	Yugem!
B03_06_Luke_V23	“Tawaten	pikangisi	elngaatall	quyalghaasi,	qetgeghaqlusi	quyam	angtalanganeng,	qayughllak	qilagmi	akileghtuusalegllaguusi.	Amenqun	sivunghani,	sivunghita	amyuqetaatkegkaqegkangit	uuknaliqistet.
B03_06_Luke_V24	Iwernga	seghleghwaaghunaqnguusi	elpesi	aklungilngughni,	qayughllak	whani	unguvalleghmi	kiyaghllaataqulleghsi	taananginaaguq	pikaghqaghsi!
B03_06_Luke_V25	Seghleghwaaghunaqnguusi	elpesi	kepsughngalghiini	maaten,	qayughllak	iyatiqellequsi!	Seghleghwaaghunaqnguusi	elpesi	nenglalghiini	maaten,	qayughllak	qiyaaghwaghllagllequsi!
B03_06_Luke_V26	Seghleghwaaghunaqnguusi	elpesi	qamaglluteng	yuget	itagnatun	akuzitkegkangisi,	qayughllak	sivunghita	tawateghpigaq	akuzitkegkaqiit	uuknaliqistesighwaaghet.”
B03_06_Luke_V27	“Iwernga	whanga	piimsi	nagallghiini:	Piniqluki	anguyasi,	pinitun	piiqiteki	ugumikistesi.
B03_06_Luke_V28	Quyastesqaqiteki	Kiyaghneghmun	tamaakut	uyvalaghistesi,	yughaatkaqlukillu	amyuqetaatkistesi.
B03_06_Luke_V29	Kitum	alngunak	ullungagpegun	qasaghtekangaten,	inglungallu	qasaghtesnaken.	Kitum	alngunak	qaasligken	tugukakek,	ggategkenllu	ellnganun	pisqennakegken.
B03_06_Luke_V30	Qamaglluki	tungsighniilghiit	tuunaqiteki.	Kitum	tuguvikumakangisi	saghyagpesineng,	veghtegpenaki.
B03_06_Luke_V31	Yulgutesi	piiqiteki	tawaten	pisqesulleghpesistun	elpesinun.
B03_06_Luke_V32	“Piniqistenginasi	piniqnaqngukufsiki,	sighimagpenasi	quyastelleghmeng	allgeghutelleghqaghpesineng.
B03_06_Luke_V33	Pinitun	pistenginasi	pinitun	pinaqngukufsiki,	sighimagpenasi	quyastelleghmeng	allgeghutelleghqaghpesineng.	Talwa	seghleghqestet	tawaten	piiqut.
B03_06_Luke_V34	Navghitkufsiki	tamaakut	sumeghpesini	veghutiyaghqat,	sighimagpenasi	quyastelleghmeng	allgeghutelleghqaghpesineng.	Talwa	seghleghqestet	navghitiiqut	seghleghqestenun,	tamaakut	navghaqat	veghutaqiit	navghateng	almesiqluki	angtalngit.
B03_06_Luke_V35	Iwernga	piniqluki	anguyasi,	pinitun	piiqitek,	navghitiiqiteklu,	sighimakegpenaki	veghutelleghqiit.	Akileghtuusaghqalegllaguusi,	avaqutiistunllu	Kiyaghneghllagem	pillequsi,	qayughllak	nangllegtaghtuq	iyamsiqayugigalngughnunllu,	seghletunllu	pistenun.
B03_06_Luke_V36	Nangllegtaghtek	katam	tawaten	Atagpesi	nangllegtallghatun.
B03_06_Luke_V37	“Nanqigtegpenaki	yulgutesi,	enkaam	Kiyaghneghem	nanqiggneghilleqiisi.	Anaggunnigpenaki	kinkut	enkaam	Kiyaghneghem	anaggunninghillisi.	Seghevutiiqitek	enkaam	Kiyaghneghem	seghevulleqiisi.
B03_06_Luke_V38	Tuuniiqitek	yulgutegpesinun	enkaam	Kiyaghneghem	tuunelleqiisi.	Tuunegkani	elpesinun	kenegtaqluki,	ufsugutaqluki,	nekegsaghwaaghlleqii,	wata	ilaaghataghaghlleqii	tevughasluki	kenisi.	Tawaten	tuunilleghpesistun	Kiyaghneghem	tuunelleqiisi.”
B03_06_Luke_V39	Taagken	Jesus-em	ungipaghaatkii;	“Ayaakam	yugem	maghyaghqughlleqaguu	ayaakaq	yuuk?	Maghyaghququmigu	laagwaaghmun	kalefkagtaallequk.
B03_06_Luke_V40	Igaghyaghta	aangataghanghituq	apeghtughistemineng.	Iwernga	igaghyaghta	peghqightengngwaaqumi,	apeghtughistemitun	lliighllequq.
B03_06_Luke_V41	“Sangan	esghaghsigu	yulgutegpek	iisqughutesqughhaa,	esghaghpenaan	elpek	katam	iisqughuten	unaghsighllak?
B03_06_Luke_V42	Sangan	yulguten	pizigu,	‘Iisqughutngiqaghlaken’	elpek	paninang	iisqughutelighluten	unaghsighllagmeng?	Uyuq	piniiyugneq!	Sivukluku	unaghsighllak	iyegpengneng	nusugluku,	elngaatall	whateghllugwaaq	esghaghluku	yulgutegpek	iiynga	iisqughutngighnaken.
B03_06_Luke_V43	“Uqfik	pinilghii	piitestingigatuq	seghleghmeng.	Uqfik	seghleq	piitestingigatuq	pinilghiimeng.
B03_06_Luke_V44	Uqfik	natelnguutanga	liigiksaghqaaguq	piitestekaakun.	Sikughlluget	piitestingigatut	figs-meng,	nalighmeng	neghyaghqaanghilnguut	nunivagseghat	piitestingigatut	grapes-meng.
B03_06_Luke_V45	Pinilghii	yuuk	atuqiiquq	pinilghiimeng	ilumikegkamineng,	iwernga	seghleq	yuuk	atuqiiquq	seghleghmeng	ilumikegkamineng.	Yuuk	akuzikayuguuq	ilumikegkamineng.
B03_06_Luke_V46	“Sangan	tuqlughestengnga,	‘Ataneq,	Ataneq?’	naqam	pisqellghenka	atuqegpenaki?
B03_06_Luke_V47	Kina	alngunak	tagiluni	whangamnun,	nagalluki	akuzitenka	qaatkegkaki,	ungipaalleqamsi	natetulanganeng.
B03_06_Luke_V48	Yugtun	mangteghangllalghiitun	ayuquq.	Nuna	samaverugllak	laagluku	uyghagmun,	tunemighluku	taaggun	nekefleqaa	mangteghaq.	Kiiwek	uleveghllaglutek	tawalliima	mangteghaq	qapragtellghilkanga	qayughllak	uyghagmeng	tunemighluni	nekeftekaalghii.
B03_06_Luke_V49	Iwernga	kitum	alngunak	nagalluki	akuzitenka,	qaatkenghilkumiki	yugtun	ayuquq	tunemangunaan	mangteghangllalghiitun.	Kiiwek	uleveghllaglutek	aga	mangteghaq	naafqeghllakaa.”
B03_07_Luke_V1	Jesus-em	aleghquneghmeng	apeghiighyamiki	yuget	aglaqaq	Capernaum-emun.
B03_07_Luke_V2	Taawanguq	centurion-a	qepghaghtelaalek,	megnukumtaagha,	enraqlu	qinuyugllakaq	repall	tuquyaghtungestaghluni.
B03_07_Luke_V3	Centurion-em	nagaqughluku	Jesus,	kevgaqegkii	Jews-et	siivanlleghit	naallghusaghtuqiisqelluku	qepghaghtelaani.
B03_07_Luke_V4	Jesus-mun	kaasameng	nangllegsipiglluteng	pikaat,	“Centurion-em	kayutkesupigtaaten.	Yuuk	taana	kevgaqiilghii	pinighllagtuq	kayusighyaghqapiguuq,
B03_07_Luke_V5	qayughllak	piniqepigtii	yuput,	synagogue-engllaqaqiinkutlu.”
B03_07_Luke_V6	Enkaam	Jesus-em	maligtekii.	Kaasaghtughaqutlu	mangteghamun	centurion-em	ilakumtaaghminun	ungipaasaghtiisqegkaa	whaten,	“Ataneq,	nagneghnaqegpenang	qayughllak	itagnanghitunga	elpenun	iteghviksaghqaalunga	mangteghamnun.
B03_07_Luke_V7	Tamaaken	apalluqluku	whangamneng	takupagningitamken.	Legan	tawanlluten	naallghutesqigu	qepghaghteka	enkaam	naallghulli.
B03_07_Luke_V8	Whangallu	umiilelguunga	qelghikayugmeng	enkaam	asinganitunga	umiilegma.	Pilluwaghtenka	asimnitut,	ataasiq	qelqumkun,	‘Aghulaqi’	aga	aghulaqellequq.	Ilanga	pikumkun,	‘Tagi’	tagillequq.	Qepghaghteka	qelqumkun,	‘Una	piightigu’,	aga	pilleqaa.”
B03_07_Luke_V9	Jesus-em	nagalluku	tawaten	pillgha,	allaaghlluwaghyagutkaa	enkaam	yulghuteghllaget	maligtilghiit	ellmineng	pikii,	“Ungipaatamsi,	nallaataghsigatunga	kitumeng	alngunak	talwa	Israel-mi,	uutun	yugtun	ugpeqilleghtutkalghiimeng.”
B03_07_Luke_V10	Kevgat	uteghnighluteng	centurion-emem	mangteghaanun	esghaqaat	qepghaghtelaagha	naallghutngwaaghluni.
B03_07_Luke_V11	Unaamingani	Jesus	aglaqaq	neghllagmun	atilqelghii	Nain,	maligsaaghtengitallu	yulghuteghllagetlu	maligtekaat.
B03_07_Luke_V12	Kaataquqlu	iteghviganun	neghllagem,	yuget	aanutaqeftaat	tuqukaq	yuuk	lliveghnaluku.	Ugingigham	kezemaghhaaftuq	ighnegha,	enkaam	neghllagem	yulghutngan	maliglleghaataqeftaat	aghnaq.
B03_07_Luke_V13	Atanghem	esghaghluku	aghnaq	nangllegyagulluku	pikaa,	“Qiyagpenang.”
B03_07_Luke_V14	Taagken	takuluku	saaftekakek	kevgusik	enkaam	kevgistet	aghuliiqat.	Taagken	tuqukaq	pikaa,	“Nukalpigaq,	ungipaatamken,	unguvaa!”
B03_07_Luke_V15	Tuqukaq	aqumluni	akuzinginaamaghmi	pikaq	enkaam	Jesus-em	pegtekaa	naanganun.
B03_07_Luke_V16	Qamaglluteng	yulghuteghllaget	tallughyuguteghllakat,	usuqegkaatlu	Kiyaghneq,	pikat,	“Uuknaliqisteghllagem	kaasimiinkut!”	Whatenllu	pikat,	“Kiyaghneghem	kayusighyaghtughii	yuni!”
B03_07_Luke_V17	Taana	ungipaq	mingitkaat	Judea-lqaaghaghmi,	uvitanganilngughnunllu	nunanun.
B03_07_Luke_V18	John-em	maligsaaghtengita	ellnganun	apeghteqiit	qamaglluki	Jesus-em	apeghiightuqii.
B03_07_Luke_V19	Enkaam	John-em	maalghuggiinaak	maligsaaghtegni	tagsighlukek	kevgaqegkakek	Ataneghmun,	aaptesqelluku	whaten,	“Elpengwaa	taginaqnikaat,	nalighmeng	sighimakeltegguu	kina	alla	tagiyaghqaq?”
B03_07_Luke_V20	Yugek	kaallutek	Jesus	pikaak,	“John-em	Paaptaayestem	kevgaqiinkung	aaptesqelluten	whaten,	‘Elpengwaa	taginaqnikaat,	nalighmeng	sighimakeltegguu	kina	alla	tagiyaghqaq?’”
B03_07_Luke_V21	Tawani	pilleghmi	Jesus-em	naallghuquqii	yulghutet	qinuyugitneng,	aqnighneghitneng,	tughneghaat	yuget	ilungitneng	aanestaqluki,	ayaakatlu	esghaasagutestaqluki.
B03_07_Luke_V22	Enkaam	kevgak	kiimsiqakek,	“Aglaghlutek	John-mun	ungipaategnegu	esghapakaghpetegnengllu	nagatkaghpetegnengllu.	Ayaakat	esghaasagutut,	piyugigasalghiit	piyugyagutut,	leprosy-lguyalghiit	ukmangiightii,	tuuslaghyalghiit	nagaquusagutut,	tuqukaayalghiit	unguvaghtestut	unguvalleghmun,	aklumalghiinunllu	Pinilghii	Ungipaq	ungipaquq.
B03_07_Luke_V23	Quyastekaaguq	kitum	alngunak	taaqenghilkuminga	ugpeqneghmeng!”
B03_07_Luke_V24	John-em	kevgakek	aghulaqsayek,	Jesus-em	akuzitkegkaa	John	yulghuteghllagnun;	“Kilgaanun	piiqngafsi,	sangwaa	esghaghesteggu?	Vegaaq	anuqem	ufsuguskangaa?
B03_07_Luke_V25	Sangwaa	esghaghyaghtuqaqesteggu?	Yuuk	aarraghngalghii?	Tawaten	aarraghngalghiitlu,	aklungiteghllagetlu	kiyaghtaqut	umiilget	nengitni.
B03_07_Luke_V26	Sangwaa	esghaghyaghtuqaqesteggu?	Uuknaliqistaa?	Aa-a,	ungipaatamsi,	esghaqaghsi	uuknaliqisteneng	aangataghaghtuq.
B03_07_Luke_V27	John-nguuq	Akuzitet	Igaqegkat	aapqaat,	‘Kiyaghneq	piiq,	Sivugpeni	kayaglleqaqa	ungipaghteka	yataaghqesqelluku	tuumkaghqan.’
B03_07_Luke_V28	Ungipaatamsi,	yugyaggaghneng	allgeghaqelghiineng	John	aangelleghpigaaguq.	Iwernga	kina	alngunak	ukalighpigaq	Ataneghpagullghani	Kiyaghneghem	John-meng	aangataghaghtuq.”
B03_07_Luke_V29	(Qamaglluteng	tamaakut	yuget,	talwa	tax-meng	qerngughtistet,	nagasamegteki	Jesus-em	apeghtughillghi	tuguklighiit	Kiyaghneghem	qelghusii	elqughutnganiluki.	Tawaten	pikaagut	qayughllak	sivunghani	tugukliqaqegkangit	John-em	apeghtughillghi.	Enkaam	John-mun	paaptaayestekaalghiit.
B03_07_Luke_V30	Iwernga	Pharisees-etlu	apeghtughikayugetlu	Liilightuusaneng	tugukliimangitiit	John-em	apeghtughillghi,	enkaam	ellnganun	paaptaayesugumangitut.	Tawaten	pilleghmegteggun	ighsakegkaqaat	Kiyaghneghem	uspeqellgha	ellmeggnun.)
B03_07_Luke_V31	Jesus-em	pikii,	“Maaten	kiyaghlleghhiit	yuget	tuguklighinghilnguut	apeghtughillemnun,	samun	inglunnaqsingi?	Natetat?
B03_07_Luke_V32	Taghnughhaghestun	ayuqut	aqumuulluteng	akilpegaghvigni,	ilateng	akilghuukangit	whaten,	‘Qalghightaatamsi,	tukaleganghitusi!	Qiyiqutukut,	qiyiqenghitusi!’
B03_07_Luke_V33	Elpesi	maaten	kiyaghlleghhiini	taakustun	taghnughhaghestun	ayuqusi.	John	Paaptaayesta	tagiiqngami	neqekrangllaghtuumangituqlu	meghumangituqlu	wine-meng	enkaam	pikaagusi,	‘Tughneghalguuq.’
B03_07_Luke_V34	Ighnegha	Yugem	tagiluni,	neghelgusighiiqlu	meghelgusighiiqlu	yugneng	enkaam	pikaagusi,	‘Yuukqun	taana	esghaqaghteggu!	Neghevalluuguq,	meghevalluuguq,	ilakumtaaqaatlu	tax-meng	qerngughtistet,	seghleghqestetlu!’
B03_07_Luke_V35	Naqamllu	tamaakut	apeghtuusamneng	tuguklighilghiit	kiyaghllequt	pinitun.	Tawaten	pillghem	ipapighqelleqaa	apeghtuutkegkaqa	Kiyaghneghem	peghqinelqaa!”
B03_07_Luke_V36	Ataasim	Pharisee-m	Jesus	neghyaghtiisqegkaa	ellmeggnun.	Enkaam	Pharisee-nkunun	aglaghluni	aqumegkaq	neghnaluni.
B03_07_Luke_V37	Tamaanteftuq	neghllagmi	aghnaq	seghleghqesta.	Nagaqughyamigu	Jesus	neghaqniluku	Pharisee-nkuni,	kelqegkakek	alabaster-ek	aqimleghutak	akitupiglleghhiimeng	tepengllaasimeng	imalgek.
B03_07_Luke_V38	Iteghluni	nekevegkaq	tunutangakun	Jesus-em	itegaan.	Qiyatkelluku	qunimineng	aghistekii	itegii,	enkaam	nuyamineng	sangighquqii.	Taagken	naaghaqluki,	angighhegkii	tepengllaasimeng.
B03_07_Luke_V39	Neghyaghtiisqikam	Pharisee-m	esghapagluku	sumeghtaghaqaq,	“Una	yuuk	uuknaliqistenguyaqumi,	liisimaknayaghaa	aghnaq	kinangutanga,	sastengutangallu	saafqughaalghii	ellnganeng,	qayughllak	seghleghqestenguuq.”
B03_07_Luke_V40	Jesus-em	pikaa,	“Simon,	ungipaataghsugamken	sameng.”	Simon-em	aaptekaa,	“Apeghtughista,	sameng?”
B03_07_Luke_V41	Jesus-em	pikaa,	“Maalghuk	yugek	navghaamalghiik	manimeng	navghitikayugmeng.	Aallgha	navghaqaq	500	denarii-meng,	ilanga	50	denarii-meng.
B03_07_Luke_V42	Nalighhiinaagkenka	llivikepagningitkiik	navghatek	enkaam	navghitikam	puygusqegkiik	navghallghik.	Naligkenka	yugek	piniqataghaghlleqagnegu?”
B03_07_Luke_V43	Simon-em	kiimsiqaa,	“Entaqun	aangluku	navghitkaan.”	Jesus-em	pikaa,	“Elqughaghtan.”
B03_07_Luke_V44	Taagken	qiivluku	aghnaq	Simon	pikaa,	“Esghaghsiguu	una	aghnaq?	Iitghaqngama	whavek	meghmeng	tuunellghitaghpenga	iteganka	ughviisqelluki.	Iwernga	uum	aghnam	iteganka	ughvughii	qunimineng,	sangigtaqluki	nuyamineng.
B03_07_Luke_V45	Upughasimangitaghpenga	naaghmeng,	iwernga	iitghutmineng	aghnam	aghuliighunneghitii	naaghmineghmeng	iteganka.
B03_07_Luke_V46	Naasquqa	mesiighmeng	kuuvikellghitan,	iwernga	ellngan	iteganka	kuuvikii	tepenglaasimeng.
B03_07_Luke_V47	Ungipaatamken,	seghevutellengut	seghleghqellelghuteghllagi,	tamaaken	apalluqluku	piniqellelegllaguuq.	Tawateghpigaq	kina	alngunak	seghevutellengevleghaqaq	piniqellevleghallgaaguq.”
B03_07_Luke_V48	Taagken	Jesus-em	aghnaq	pikaa,	“Seghleghqelleghten	seghevutellengumaat.”
B03_07_Luke_V49	Taagken	tipelegni	ellnganeng	aqumgalgusighilghiit	aapqughaghutkat,	“Kinangaawa	una	seghevutiiqelghii	seghleghqelleghneng?”
B03_07_Luke_V50	Jesus-em	aghnaq	pikaa,	“Ugpeqilleghpek	yugulillengestaaten,	aglaa	nekeggmellelighluten.”
B03_08_Luke_V1	Mulugpenani	Jesus	ighleghtekaq	neghllagnunllu	nengiighhaghnunllu.	Ungipaqikaq	Pinilghiineng	Ungipaneng	Ataneghpagullghaneng	Kiyaghneghem	ayuqelghiimeng.	Qula	maalghuk	siipneqluku	malighsaaghtengita	maligtekaat,
B03_08_Luke_V2	ilangillu	aghnat	maligutkat.	Aghnaneng	aanesquqaqegkangi	tughneghaat,	naallghuquqaqegkangillu	aqnighneghitneng.	Taakunguftut	Mary	Magdala-ghmii	(ellnganeng	aanestekaqegkangi	maaraghvinlek	tughneghaat),
B03_08_Luke_V3	Joanna,	Susanna,	ilangillu	aghnat.	Taakut	aghnat	pitutalmeggneng	kayusiitaqegkangit	Jesus-enkut	maligsaaghtekullghiit.	(Joanna-m	uginga	Chuza,	aflengakistenguftuq	Herod-em	mangteghaaneng).
B03_08_Luke_V4	Neghllagneng	tamaghhiitneng	yulghuteghllaget	tagilaghaatkat	Jesus-mun.	Qerngughuteghllagyata	ungipaghaatkii,
B03_08_Luke_V5	“Piitesighaghta	piitesighaghyaghtuqaq	piitesighaghvigminun.	Miluuqughyaqminiki	piitutet	ilangi	tekitkat	tumetgun	enkaam	yuget	tutmaasghaqegkiit;	taagken	qawaaget	tagiluteng	neghegkiit.
B03_08_Luke_V6	Ilangi	piitutet	tekitkat	uyghagtuqakun	naguyalghiimeng	paliqat,	qayughllak	sunanga	yukutanneghilnguq.
B03_08_Luke_V7	Ilangi	piitutet	tekitkat	sikughllugtuqakun,	sikughlluget	maligulluteng	naguyalghiimeng	piitfigiqiit.
B03_08_Luke_V8	Enkaam	ilangi	piitutet	tekitkat	sunakegtakun,	piitestikat	pinilghiineng	nunivagseghaghneng.	Tamaghhaghmeng	tamaakut	100-kaghtaan	piitutengaqut.”	Jesus-em	akuzilleni	taaqniqii,	“Sigutelguusi,	nagatek!”
B03_08_Luke_V9	Maligsaaghtengita	aaptekaat	Jesus	sameng	pisiitanga	taana	ungipaghaan.
B03_08_Luke_V10	Kiimsiqii,	“Kiyaghneghem	nakmikumiisi	liigikesqelluki	talughngalghiit	ipapillghi	Ataneghpagulleghmi.	Iwernga	ilangitni	yugni	ungipaghaatnginaawaqut.	Enkaam	esghaateghngaaghmeng	esghaasigatut,	nagateghngaaghmeng	liigikigatut.
B03_08_Luke_V11	“Taana	ungipaghaan	whaten	pisiiguq:	Piitutet	Kiyaghneghem	akuzitkii.
B03_08_Luke_V12	Piitutet	tekitkat	tumetgun	inglutngaat	nagatkanun	Kiyaghneghem	akuzitanganeng.	Taagken	Tughneghaam	tagiluni	tugaaqii	akuzitet	ilungitneng	ugpeqifqiitallu	yugulillengefqiitallu	pisqelluki.
B03_08_Luke_V13	Piitutet	tekitkat	uyghagtuqakun	usputngaat	nagatkanun	Kiyaghneghem	akuzitanganeng.	Nagalluki	akuzitet	quyakusiqluki	tuguklighaqiit,	iwernga	qamaverugllak	ilumeggnun	iteghtesigatiit.	Ugpeqiighlluteng,	iwernga	nanghiiqullengneghmeggni	ugpeqinanighaqut.
B03_08_Luke_V14	Piitutet	tekitkat	sikughllugtuqakun	usputngaat	nagatkanun	Kiyaghneghem	akuzitanganeng.	Iwernga	sumeghyalinkut,	aklunginkut,	teghignaanllu	unguvallghem	piitfigighaqii,	enkaam	piitestekiit	angtaniisigatut.
B03_08_Luke_V15	Enkaam	piitutet	tekitkat	sunakegtakun	usputngaat	nagatkanun	Kiyaghneghem	akuzitanganeng.	Neqamikaqiitlu	pinilghiikun	ipapighqengngalghiikun	ilumegteggun.	Nagneghaqut	qaatkelluki	akuzitangi	enkaam	piitestekastun	ayuqut	piitesqughllalghiit	pinilghiineng.
B03_08_Luke_V16	“Kitum	alngunak	kenelghutak	kumaghllukek	sagneghem	asinganun	llinaanghitaak,	nalighmeng	qavaghvigem	asinganun.	Itupill	quulvaqun	llilleqaak,	itelghiinun	nighuk	esghiisqelluku.
B03_08_Luke_V17	Qayughllak	sangwaa	alngunak	iighngalghii	Kiyaghneghem	aliighsaghqaqaa,	sangwaallu	alngunak	saapngalghii	qaaynganun	lliightesleqaa.
B03_08_Luke_V18	Enkaam	nagatngwaaghtek.	Kitum	alngunak	liigikegkumiki	apeghtuusanka	liigikellengataghaghllequq.	Iwernga	kitum	alngunak	liigikenghilkumiki	apeghtuusanka	talwa	liigiknikii	iqilleqiit.”
B03_08_Luke_V19	Taagken	Jesus-em	naanganllu	anglegutangitallu	takukaat,	iwernga	kaanneghmeng	aghtuqaat	qayughllak	yulghuteghllaget	kanglluqaghlluku	ayuqegkangat.
B03_08_Luke_V20	Kitum	ungipaatkaa,	“Naanllu	anglegutetenllu	qakma	nekevghataaghutaqut,	esghaghyugaqaaten.”
B03_08_Luke_V21	Iwernga	pikii,	“Naakallu	anglegutenkallu	tamaakunguut	nagallghiit	akuzitanganeng	Kiyaghneghem,	qaatkegkangitlu.”
B03_08_Luke_V22	Ataasimi	aghneghmi	Jesus-em	maligsaaghteni	pikii,	“Naayvam	inglunganun	aghviilta.”	Angyamun	uughquulluteng	aghulaqegkat.
B03_08_Luke_V23	Telaanangamaluki	Jesus	qavaqaq.	Naayvami	anuqliiteghllakii,	angyaatlu	meghem	imighaataqegkaa	enkaam	yakughniighllakat.
B03_08_Luke_V24	Maligsaaghtengita	takuluku	taghtughlluku	pikaat,	“Yuguniiq,	Yuguniiq,	tuqulaghaannaqukut!”	Jesus-em	makelluni	ineghtekii	anuqallu	imaghllugetlu	enkaam	naangegkat,	amsanaghtengnginaamaghmi	pikaq.
B03_08_Luke_V25	Aaptekii,	“Sangama	ugpeqenghitestengnga?”	Iwernga	alingengulghiitlu	allaghlluwhaghyugulghiitlu	enkaam	ellmeggneng	ilateng	aapqughaaghutkiit,	“Kinangaawa	una	yuuk,	talwa	ineghtekangi	anuqallu	imaghllugetlu	enkaam	legan	qaatkegkangat?”
B03_08_Luke_V26	Taagken	kaatkat	Gerasa-ghmiit	nunangitnun,	naayvam	inglunganilnguq	Galilee-meng.
B03_08_Luke_V27	Legan	Jesus	quutmun	uugtuq,	nallaqaa	yuuk	ilumikun	tughneghaghtuqaq,	nemeng	pinguftuq.	Pilugugigalnguq	qavngaghhaaneng,	kiyaghsigalnguqlu	mangteghani	naqam	lliveghnitaqelghii.
B03_08_Luke_V28	Jesus-em	qelqaa	tughneghaq	ellnganeng	aanesqelluku.	Taagken	yuuk	araghaataghllagluni	sikmuutkaq	manungakun,	maniguutepiglluni	iglagtupiglluni	pikaa,	“Jesus,	Ighnegha	Qulighpigaghllagem	Kiyaghneghem,	sanaqsinga?	Maniguutepigtunga	ikfiqestefqaama	pisqellunga.”	Tawaten	pikaa	qayughllak	Jesus-em	qelqanga	yugmeng	aanesqelluku	tughneghaq.	(Uglaghngaan	tughneghaam	tugughllagaqegkanga.	Yuget	kelengakaqsaqangat,	qiipraghutnengllu	asightaqsaqangit	iiggillu	itegiillu,	iwernga	sakequghaqegkangi.	Enkaangam	tughneghaam	kilgaanun	aghulaqestekaa.)
B03_08_Luke_V30	Taagken	Jesus-em	aaptekaa,	“Kinanguzin?”	Kiimsiqaa,	“Aatqaqa,	‘Uglaghllak!’”	qayughllak	tughneghalghuteghllaget	iteghukaqegkangat.
B03_08_Luke_V31	Taakut	tughneghaat	Jesus-mun	aapuquusimanginaqat	aglaghtestefqaameng	Abyss-mun	pisqelluteng.
B03_08_Luke_V32	Taawa	qemim	minglengani	kurugalghuteghllaget	neghuutaqeftut.	Tughneghaat	aapuquutkat	Jesus-mun	kurugaghnun	iteghtesqelluteng	enkaam	iteghaatestekii.
B03_08_Luke_V33	Taagken	tughneghaat	yugmeng	aanleghaalluteng	iteghaatkat	kurugaghnun.	Kurughaat	pennanun	pangalgulluteng	naayvamun	ifkaqulluteng	tuqulaghaatkat.
B03_08_Luke_V34	Kurugaat	aflengakistengita	esghapagluku	tawaten	pilleq,	qimaguulluteng	ungipaqegkaat	neghllagmi,	uvitanganilngughnillu	nunani.
B03_08_Luke_V35	Taagken	yuget	esghaghyaghtuutkaat	sangwaa	samatanga.	Kaalluteng	Jesus-mun	esghaqaat	yuuk	tughneghiighulluni.	Aqumgaftuq	Jesus-em	manungani	pilugugwaaghluni,	umyugakeklu	naallghutngwaaghlutek	enkaam	alingruughuteghllakat.
B03_08_Luke_V36	Tamaakut	esghapakat	ungipaqegkaat	yuuk	ilumikun	tughneghaghtughllagyalghii	naten	naallghutkaatanga.
B03_08_Luke_V37	Taagken	qamaglluteng	yuget	Gerasa-ghmiit	nunangitnilnguut	aghulaqeskegkaat	Jesus,	qayughllak	alingruughuteghllagulghiit.	Enkaam	Jesus-enkut	angyamun	uuglleghaalluteng	aghulaqegkat.
B03_08_Luke_V38	Yuuk	tughneghaghtughllagyalghii	aapuquutkaayalghii	Jesus-mun	maligunnaluni,	iwernga	Jesus-em	aghulaqesqegkaa.	Pikaa,
B03_08_Luke_V39	“Uteghnighluten	negpenun,	aapghhu	naten	angkaan	Kiyaghneghem	apeghiillgha	elpenun.”	Enkaam	ellmeggnun	aglaghluni	tamaghhaani	neghllagem	aapqaa	Jesus-em	apeghillgha	ellminun.
B03_08_Luke_V40	Jesus	uteghnighyan	yulghuteghllaget	upughatkaat	qayughllak	utaqangukangat.
B03_08_Luke_V41	Taagken	yuuk	atelek	Jairus-meng	tagikaq,	igleghutistenga	synagogue-em.	Jesus-em	manungakun	niinghulluni	maniguutkaq	ellmeggnun	piightesqelluku,
B03_08_Luke_V42	qayughllak	kezemaghhaq	paniga,	qula	maalghuk	siipneqluku	uksughtutkalghii,	tuqunaqnguftuq.	Aglaamaluku	yulghuteghllaget	kanglluqaghtekaat	Jesus.
B03_08_Luke_V43	Akulngitniteftuq	aghnaq	aagtuqaataaftuq	qula	maalghuk	siipngaan	ayumiqulleghni.	Maningiitkaq	llivikuusaqneghmeng	aghallegtanun,	naqamllu	kitum	alngunak	naallghutepagningitkaa.
B03_08_Luke_V44	Tunutanganeng	Jesus	takuluku	atkuyaaghan	keniin	esnengakun	saaftekaa,	enkaam	kiitnginaamaghmi	pikaq.
B03_08_Luke_V45	Jesus-em	aaptekii,	“Kitum	saaftanga?”	Qamaglluteng	mesighaghyata,	Peter-em	pikaa,	“Yuguniiq,	yulghuteghllaget	kanglluqaghlluten	ayuqaaten.”
B03_08_Luke_V46	Iwernga	Jesus-em	pikii,	“Kitum	saaftaanga,	qayughllak	elpekaqa	aghtughyaghqaanghilleq	aanelghii	whangamneng.”
B03_08_Luke_V47	Aghnaq	piyalghiimi	aksaqfigiteftuq	enkaam	ungelegsimaghmi	tagikaq.	Jesus-em	sivungakun	niinghulluni,	yulghutet	nagasimanghitni	ungipaatkaa	sangan	saaftelleghmineng,	tawaninginaqlu	naallghutelleghmineng.
B03_08_Luke_V48	Jesus-em	pikaa,	“Panimni,	ugpeqilleghpek	naallghutestaaten,	aglaa	nekeggmellelighluten.”
B03_08_Luke_V49	Salin	Jesus	akuzimaluku,	igleghutistenkuneng	yuuk	tagiluni	Jairus	pikaa,	“Panigen	tuqumaaq,	Apeghtughista	qinuyugtegpenaan'ngam.”
B03_08_Luke_V50	Iwernga	Jesus-em	nagalluku,	pikaa	Jairus,	“Alingegpenang.	Taawanginaghhaq	ugpeghi,	piniighhnaaghaa.”
B03_08_Luke_V51	Jesus	mangteghamun	kaasami	kitumun	alngunak	itelgusightesimangilnguq.	Iwerngaqun	iteghtestekii	Peter-enkut	John-enkut	James-enkut,	taghnughaamllu	atanga,	naangallu.
B03_08_Luke_V52	Qamaglluteng	yuget	qiyaaghuuteghllagulghiit	aghnaghaghhaghmun	tuqulghiimun.	Iwernga	Jesus-em	pikii,	“Qiyagpenasi	qayughllak	tuqullghituq,	qavaghaquq.”
B03_08_Luke_V53	Nenglaqegkaat	liisimakluku	tuqukaatanga.
B03_08_Luke_V54	Iwernga	tuguluku	iiggakun	tuqluumaan	pikaa,	“Taghnughhaq,	maketen.”
B03_08_Luke_V55	Aghnaghaghhaq	unguvaghluni,	nekevegkaq.	Jesus-em	kayagutkaa	sameng	neghestesqelluku.
B03_08_Luke_V56	Angayuqakek	saghiighayukak,	iwernga	ineghtekakek	kina	alngunak	ungipaatefqaan	pisqelluku	tawaten	pilleghmeng.
B03_09_Luke_V1	Jesus-em	tuqluqii	qula	maalghuk	siipneqluku	maligsaaghteni.	Qerngughusata	aghtughyaghqaanghilleliquqiillu	pilleghqaliquqiillu	yugneng	aanestesqelluki	qamaglluki	tughneghaat,	naallghutesqellukillu	aqnighneghet.
B03_09_Luke_V2	Taagken	ungipaqiyaghtiisqegkii	Ataneghpagullghaneng	Kiyaghneghem,	naallghuqiisqellukillu	qinuyulghiit.
B03_09_Luke_V3	Pikii,	“Igleghalleghpesinun	sameng	alngunak	kelqegpenasi.	Ayaviingunasi,	aqeftaghaangunasi,	neqngunasi,	maningunasi,	talwa	kelqefqaafsi	simiitkaghqameng	ggaatmeng.
B03_09_Luke_V4	Kinkunun	alngunak	iteghlusi	upughaskangisi	tawanlleghhaasi	kenlanga	aghulaqelleghqaghpesinun.
B03_09_Luke_V5	Enkaam	kinkut	upughanneghilkangisi,	aghulaqneghpesini	nemeng	taagken,	tukaataqiteki	pagulangi	itegaghpesi.	Tawaten	pikufsi	liisimakelleqaat	kelengasaaghilleghsi	Kiyaghneghem	aghyuulleghqaaneng.”
B03_09_Luke_V6	Maligsaaghtet	aghulaqluteng	nengiighhaat	takuughaqiit,	ungipaqikat	Pinilghiineng	Ungipaneng,	naallghuquqatlu	tamaghhiitni.
B03_09_Luke_V7	Herod-em	igleghutistengan	Galilee-m,	nagaqughluki	Jesus-em	allaaghlluwhaghtillghi	teggellghhiiqaq,	qayughllak	ilangita	yuget	pikangat	John	Paaptaayesta	unguvaamaniluku	tuqulleghmeng.
B03_09_Luke_V8	Paninang	ilangita	pikaat	Elijah-nguniluku,	enkaam	ilangita	pikaat	naliq	ayumightaq	uuknaliqista	unguvaamaniluku.
B03_09_Luke_V9	Herod	pikaq,	“John	naasqwightestekaqaqa,	iwernga	kinangaawaqa	yuuk	nagaqughaqegkegka	tawaten	piiqelghii?”	Enkaam	Herod-em	esghaghyukaa	Jesus.
B03_09_Luke_V10	Apostle-et	uteghnighluteng,	Jesus	ungipaatkaat	apeghiighutelleghmeggneng.	Aghulaqutkii	neghllagmun	Bethsaida-mun	ellnginaanaluteng.
B03_09_Luke_V11	Yulghutet	naantulanga	liigiksamegteggu	maligtekaat.	Kaasata	quyakluki	ellngitnun	akuzitkegkaa	Ataneghpagullgha	Kiyaghneghem,	naallghutesulghiitlu	naallghuquqii.
B03_09_Luke_V12	Whanikuyagu,	qula	maalghuk	siipneqluku	maligsaaghtengita	takuluku	pikaat,	“Maana	paaghqituq	enkaam	yulghutet	aglaghtuutesqiki	qantaghanlengughnun	nengiighhaghnunllu	piitesighaghtenunllu.	Tamaani	tukughqangnayaghtutlu	neghyaghqangnayaghtutlu.”
B03_09_Luke_V13	Iwernga	Jesus-em	pikii,	“Elpesi	sameng	neghyaghqaliteki.”	Pikaat,	“Legan	taawa	tallimat	neqekrangllat,	iqallugeklu	naamapagningitut	whaten	uglaghqakalghiinun	yugnun.	Wetkuqun	navek	neqengyaghtughtesukufkut	taawa	neghqennayaghaput	qamaglluki.”
B03_09_Luke_V14	Tawanlenguut	entaqun	5,000-nguut	yuget,	kesutkegpenaki	aghnatlu	taghnughhaatlu.	Maligsaaghteni	pikii,	“Aqumuutesqiteki	qerngaqaghtiita,	fifty-ngwaaqluki.”
B03_09_Luke_V15	Maligsaaghtet	pisqelleghmegestun	qamaglluki	aqumuutestekiit.
B03_09_Luke_V16	Taagken	Jesus-em	tuguluki	tallimat	neqekrangllat,	iqallugeklu	qilagmun	sivuglluni,	iyamsiqayugvikegkaa	Kiyaghneq.	Taagken	iiggmineng	aavghughluki	tuunegkii	maligsaaghteminun	uyegtesqelluki	yugnun.
B03_09_Luke_V17	Qamaglluteng	neghuutkat	kepsuulluteng.	Maligsaaghtet	tugulaghluki	siipneghit	imightuqiit	qula	maalghuk	siipneqluku	pasketet.
B03_09_Luke_V18	Ataasimi	aghneghmi	Jesus	ellnginaghmi	yughalghii.	Maligsaaghtengi	qantaghanlenguut	enkaam	aaptekii,	“Yuget	kinangunilunga	piiqatnga?”
B03_09_Luke_V19	Kiimsiqaat,	“John-nguniiqaaten	Paaptaayesta,	iwernga	ilangita	Elijah-nguniiqaaten.	Enkaam	ilangita	piiqaaten	naliit	ayumightaq	uuknaliqista	unguvaqaq.”
B03_09_Luke_V20	Aaptekii,	“Elpesimi	kinanguniiqestengnga?”	Peter-em	kiimsiqaa,	“Christ-akaaten	Kiyaghneghem.”
B03_09_Luke_V21	Iwernga	Jesus-em	ineghtengngwaaqii	ungipaatefqaan	kina	alngunak	pisqelluku.
B03_09_Luke_V22	Pikii,	“Ighnegha	Yugem	uglalghiimeng	ikfiqepestaaghyaghqaaguq,	ighsaksaghqaqaatlu	siivanlleghet,	chief	priest-et,	apeghtughikayugetlu	Liilightuusaneng.	Taagken	tuqulleqaat,	iwernga	pingayiitangani	aghneghem	unguvaghllequq.”
B03_09_Luke_V23	Taagken	qamaglluki	pikii,	“Kitum	alngunak	maligsukuminga,	ellmi	katam	piyukelleni	peglluki,	aghhutanga	tamaghhaan	tuguluku	qaquurani,	maligllinga.
B03_09_Luke_V24	Enkaam	kitum	alngunak	peggneghilkumigu	unguvalleni,	iflayaghqaqaa.	Iwernga	kitum	alngunak	pegtekumigu	unguvalleni	whanga	apalluqlunga,	yugulilleqaa.
B03_09_Luke_V25	Sangwaa	yugem	allgeghlleqagu	iingunaan	nuna	piliilluku	iflakumigu	nalighmeng	naafqegkumigu	unguvalleni?
B03_09_Luke_V26	Kitum	alngunak	kayngukegkanganga,	akuzitenkallu,	Ighneghan	Yugem	kayngukelleqaa	tagikumi	nighughqelleghmikun,	nighughqengngallghitgunllu	Atam,	agleghnalghiitlu	yaqulget.
B03_09_Luke_V27	Iwernga	ipa	ungipaatamsi,	ilasi	nekevghallghiit	whani	tuquyaghqaanghitut	kenlanga	esghalleghmeggnun	Ataneghpagullgha	Kiyaghneghem.”
B03_09_Luke_V28	Tawaten	Jesus	akuziluni,	pingayuneng	inglulek	aghneghet	atughluki,	kelqegkii	Peter-enkut	John-enkut	James-enkut.	Mayuqat	naayghamun	yughaghnaluni.
B03_09_Luke_V29	Yughaamaluku,	gginaa	allangughtekaq,	aatkiillu	qaterakguutkat	nighugraketun.
B03_09_Luke_V30	Taagken	aliighaghtekak	maalghuk	yugek	nighugullutek	qilagem	nighughqellghakun,	Moses-enkunguftuk	Elijah-nkuk.	Aleghqughaqeftaak	Jesus	tuqulleghqaaneng	Jerusalem-emi;	tawaten	tuqukumi	apeghiighlleqaa	Kiyaghneghem	uspeqellgha.
B03_09_Luke_V32	Peter-enkut	qavanghaateghllakat,	iwernga	taghtughluteng	esghaqaat	Jesus-em	nighughqellgha,	yugeklu	nekevghalgutkek.
B03_09_Luke_V33	Yugek	unitaqaaklu	Jesus,	Peter-em	pikaa,	“Yuguniiq,	itagnapigtuq	whaanlenguukut!	Pingayut	azigutat	nekefnaqaput	elpenunllu	Moses-munllu	Elijah-munllu.”	(Peter	akuzikaq	nallukluku	sameng	piiqutni.)
B03_09_Luke_V34	Salin	akuzimaluku	qilagwaaq	aliighluni	saapegkii.	Maligsaaghtet	alingegkat	qilagwaaghem	saapsisteng.
B03_09_Luke_V35	Qilagwaaghmeng	mem	pikii,	“Una	Ighneqaqa,	nakmikegkaqa!	Nagataqiteggu!”
B03_09_Luke_V36	Ma	nepiighyalghiimi	Jesus	ellnginaaftuq.	Maligsaaghtet	sameng	pimangilnguut,	esghaqaghtengllu	aapghumangilkangat	kitumun	alngunak.
B03_09_Luke_V37	Unaamingani	naayghameng	ukigyalghiimeng	yulghuteghllaget	Jesus	utaqaaqeftaat.
B03_09_Luke_V38	Yulghuteghllaget	akulngitneng	yuuk	akilghuukaq,	“Apeghtughista,	maniguutunga	elpenun	ighneqa	esghaqiisqelluku	qayughllak	kezemaghhaalghii	avaqutaqa.
B03_09_Luke_V39	Ilumikun	tughneghalghuuq,	tugupiggneghminigu	araghaataghqaqaa,	sayugpagtaghtesimaan	kenlanga	qaangha	puuglliighqellghanun.	Aqnighqeghllagaqaa,	unitelqungigataallu.
B03_09_Luke_V40	Maligsaaghtegpenun	aanestaghtesqumayaghaqa	iwernga	pipagningitaat.”
B03_09_Luke_V41	Jesus-em	pikii,	“Kii,	elpesi	yugni	ugpellghitusillu	seghleghwaaghuusillu!	Naten	tagkaan	elpesininnaqsinga	ugpeqesqellunga?”	Taagken	yuuk	pikaa,	“Ighneghen	tagitigu	whavek.”
B03_09_Luke_V42	Tagimaluku	tughneghaam	ulleghlluku	sayugpagtaghtestekaa.	Iwernga	Jesus-em	qelqaa	tughneghaq	aanesqelluku,	enkaam	naallghulluku	mekelghiiq	atanganun	tuunegkaa.
B03_09_Luke_V43	Qamaglluteng	yuget	saghiighayagutkaat	aghtughyaghqaanghitelleghllaga	Kiyaghneghem.	Paninang	yuget	saghiighayugumaluki	tamaghhaaneng	Jesus-em	apeghiillghaneng,	maligsaaghteni	pikii,
B03_09_Luke_V44	“Nagatngwaaghtek,	puygugpenaan	una:	Ighnegha	Yugem	uveghpagutellengnaqnguuq	taagken	yuget	tugulleqaat.”
B03_09_Luke_V45	Iwernga	liigikumangilkangat	tawaten	pillgha	qayughllak	umyugiit	liigiksaghqaananighqegkaalghiit.	Tetukaat	aapneghmeng	sangami	tawaten	akuzillghaneng.
B03_09_Luke_V46	Taam	kingunaneng	maligsaaghtet	aaghtiiraaghutkat	nalighteng	angelleghpigaayaghqaatanga.
B03_09_Luke_V47	Iwernga	Jesus-em	liisimakegkii	sumeghtaghallghit.	Enkaam	tuguluku	taghnughhaq	saaghwmikun	nekevestekaa.
B03_09_Luke_V48	Pikii,	“Kitum	alngunak	atemkun	tugukliqumigu	una	taghnughhaq,	tuguklighlleqaanga.	Enkaam	kitum	alngunak	tugukliquminga,	tuguklighlleqaa	kayagtisteka.	Kina	alngunak	ukalighpigaq	akulegpesinilnguq,	angelleghpigaaguq.”
B03_09_Luke_V49	John-em	pikaa,	“Yuguniiq,	esghaamaghput	yuuk	ateghpegun	aanesqulghii	tughneghaghneng.	Enkaam	ineghsimaaghput	qayughllak	whangkunnun	ilatnganghilnguq.”
B03_09_Luke_V50	Jesus-em	pikaa,	“Ineghtegpenaan	qayughllak	kina	alngunak	elpesinun	kipullgginaanghilnguq	elpesinun	ayuquq.”
B03_09_Luke_V51	Tughaaghyan	Jesus-em	qilagmun	mayulleghqani,	qakiqniqepigtekaq	Jerusalem-ennaluni.
B03_09_Luke_V52	Kayagtekii	ilangi	ungipaghtet	igleghtekestiisqelluki	sivumini.	Samaria-mun	pikat	nekaghqangusaghtughnaluku.
B03_09_Luke_V53	Iwernga	Samaria-ghmiit	upughanneghitkaat	qayughllak	Jerusalem-emun	maniguusaghtuulghii.
B03_09_Luke_V54	Maligsaaghtegkenka,	James-enkuk	John-enkuk	esghapagluki	yuget	ighsakegkangat	Jesus,	aaptekaak,	“Ataneq,	Kiyaghneghmun	tungsiiteltekii-i	qilagmeng	ukigtesqelluku	keneq	paneghtesqelluki?”
B03_09_Luke_V55	Jesus-em	qiivlukek	aghyuuqakek.
B03_09_Luke_V56	Taagken	ilanganun	nem	aglaqat.
B03_09_Luke_V57	Tumetgun	igleghsimaluki	yugem	Jesus	pikaa,	“Maliglleqamken	navek	alngunak	pikuvek.”
B03_09_Luke_V58	Jesus-em	pikaa,	“Kaviighet	riigtelguut,	qawaaget	unglutelguut,	iwernga	Ighnegha	Yugem	nekaghqiituq.”
B03_09_Luke_V59	Taagken	ilanga	yuuk	Jesus-em	pikaa,	“Maligtinga.”	Iwernga	yugem	pikaa,	“Ataneq,	maliglleqamken	iwernga	sivukluku	ataka	qungughyaghtughnaqaqa.”
B03_09_Luke_V60	Jesus-em	pikaa,	“Tamaakut	tuqukat	qungughlitki	tuqumasliiteng.	Iwernga	elpek,	aghulaqluten	ungipaqsaghtughhu	Ataneghpagullgha	Kiyaghneghem.”
B03_09_Luke_V61	Ilangan	yugem	pikaa,	“Ataneq,	maliglleqamken	iwernga	sivukluki	nemiinka	ungipaasaghtuqaghnaqanka.”
B03_09_Luke_V62	Jesus-em	pikaa,	“Kina	alngunak	piitesighaghvigmini	peksighqimaluni	nunameng	qiivaataqumi	uteghmun	itagnaghnaanghituq	Ataneghpagullghanun	Kiyaghneghem.”
B03_10_Luke_V1	Taam	kingunganeng,	Atanghem	maligsaaghtemineng	nakmikegkii	72-ghyaget	yuget.	Takuughaghyaghqaminun	kayagtekii	malghukaghtiita	igleghtekestiisqelluki.
B03_10_Luke_V2	Pikii,	“Uglalghiim	yugem	ugpeqsugaqiit	Pinilghiit	Ungipat.	Tamaakunguut	usputngalghiit	nunivagseghanun	unataghyaqleggiinaaghtekat.	Taawanginaq	palapigtut	qepghaghtet.	Enkaangam	yughaghtek	Atanghanun	unataghyaghqat	kayagtisqelluku	qepghaghtekaghqameng	unataghyaghqaanun.
B03_10_Luke_V3	Aghulaqitek!	Taawa	kayagtamsi	penniighaghaastun	ayuqlusi	qungangitnun	amaat.
B03_10_Luke_V4	Kelqegpenasi	manimeng,	aqeftaghaaghmeng,	simiitkaghqameng	kamegmeng.	Tumeni	aghuliighlusi	kimaawisightughpenasi	aleghqughyaghqaaluki	yuget.
B03_10_Luke_V5	Iteneghpesini	mangteghanun,	sivuklusi	whaten	piiqiteki,	‘Kiyaghneghem	nekeggmellelisilli!’
B03_10_Luke_V6	Mangtegham	yugan	upughaskangisi	nekeggmellelighluni	taawa	Kiyaghneghem	nekeggmellelilleqii.	Iwernga	upughanneghilkangisi,	Kiyaghneghem	nekeggmellelgusnaanghitii.
B03_10_Luke_V7	Tawantaqitek	ataasimi	mangteghami,	neghaqluki	sangwaat	upughatusiit.	Tawaten	piiqitek	qayughllak	qepghaghta	akileghtuusangaquq	qepghalleghminun.	Tukughpesineng	aanaqlusi	kinkunun	nuugtaataghpenasi.
B03_10_Luke_V8	Kaanneghpesini	nenun,	tugukliqangisi	upughatusiit	neqet	neghaqiteki.
B03_10_Luke_V9	Naallghuqughteki	qinuyugtiighit,	whatenllu	piiqluki,	‘Ataneghpagullgha	Kiyaghneghem	whaa	maantuq.’
B03_10_Luke_V10	Iwernga	kaanneghpesini	nenun,	tuguklinghilkangisi,	tuumngitnun	aglaghlusi	yugtuqami	whaten	pilghaasi,
B03_10_Luke_V11	‘Talwa	nunagpesi	pagulanga	itegamteggun	nevegkaq	paallgaghput.	Tawaten	piikut	kelguviknalusi	anaggullghhiisi	ighsakelleghpesigun	Kiyaghneghem	ungipaa.	Iwernga	neqamikiteggu	Ataneghpagullgha	Kiyaghneghem	whaa	maantuq!’
B03_10_Luke_V12	Ungipaatamsi,	Nanqigtillghem	Aghneghani	Sodom-eghmiit	aghyuulleghqestaaghaayaghqaagut	taam	nem	yuganeng.
B03_10_Luke_V13	“Seghleghwaaghunaqnguusi,	Chorazin-eghmiini!	Seghleghwaaghunaqnguusi,	Bethsaida-ghmiini!	Elpesini	allaaghlluwaghtilleghllaget	apeghiiqat	pikaayaqata	Tyre-millu	Sidon-millu,	yugit	avuteghqegkaanayaghtut	seghleghqennanighnayaghtut.	Tamaaken	apalluqluku	aalluteng	suvinalghiimeng	qiipaghaghqameng	aqumnayaghtut	panetelleghteggun.
B03_10_Luke_V14	Nanqigtillghem	Aghneghani,	Tyre-ghmiitlu	Sidon-eghmiitlu	aghyuulleghqestaaghaayaghqaagut	elpesineng.
B03_10_Luke_V15	Enkaam	elpesi,	Capernaum-eghmiini!	Qaywa	anglisteghllagyaghngaaghpesi	elpesineng	katam,	repall	sumeghpesini	usuqellengelleqnilusi	qilagmi,	yeghlegi	ukiglleqiisi	hell-mun!”
B03_10_Luke_V16	Maligsaaghteni	Jesus-em	pikii,	“Kitum	alngunak	nagaskumisi,	nagalleqaatnga	whanga.	Kitum	alngunak	ighsakegkumisi,	ighsakelleqaatnga	whanga,	enkaam	kitum	alngunak	ighsakegkuminga,	ighsakelleqaat	kayagtisteka.”
B03_10_Luke_V17	Tagtalmi	taakwani	72-ghyaget	maligsaaghtet	uteghniqat	quyaghllagumaghmeng.	Jesus	pikaat,	“Ataneq,	talwa	tughneghaat	qaatkaqiinkut	ateghpegun	qelenemteki!”
B03_10_Luke_V18	Jesus-em	pikii,	“Aa-a,	esghaamaaqa	Tughneghaq,	qilagmeng	ifkalghii	nighwaagpagtastun.
B03_10_Luke_V19	Nagatek!	Aghtughyaghqaanghillelisimaamsi	tuutesqelluki	nemeghyat,	scorpion-et,	kayaalqesqellukillu	qamaglluki	aghtughyaghqaanghillghi	anguyagem.	Enkaam	saam	alngunak	aqnighhnaanghitiisi.
B03_10_Luke_V20	Itagnalghiinguuq	quyalghiisi	qayughllak	tughneghaat	qaatkegkangisi,	iwernga	quyaaghataghaghtek	qayughllak	atesi	igaqelghiit	qilagmi.”
B03_10_Luke_V21	Tawani	pilleghmi	Agleghnalghiim	Taghnegham	Jesus	quyastekaa.	Pikaq,	“Ataay,	Atangha	qilagemllu	nunamllu,	iyamsiqayugvikamken!	Elpek	tamaakut	talughtaten	peghqinelghiinengllu	liitkanengllu,	naqam	liitestaten	taghnughhaghestun	ayuqelghiinun.	Aa-a,	Ataay,	taananguuq	piyukellghen.”
B03_10_Luke_V22	Taagken	Jesus-em	pikii	yuget,	“Atama	tuunumaanga	sameng	tamaghhaaneng.	Kitum	alngunak	nallukaa	Ighneq	kinangutanga,	iwerngaqun	Atam.	Kitum	alngunak	nallukaa	Ata	kinangutanga,	iwerngaqun	Ighneghem.	Ighneghemllu	liitesleqaa	Ata	kitumun	alngunak	nakmikegkaminun.”
B03_10_Luke_V23	Taagken	qiivluki	maligsaaghteni,	ellnginiit	pikii,	“Quyastekaagusi	esghaallghiisi	sameng	esghaqaghpesineng!
B03_10_Luke_V24	Ungipaatamsi,	uuknaliqistelghutetlu	umiilgetlu	esghaghyukiit	esghaghasi,	esghaamangilkangit.	Nagaqughyukiit	nagaqughasi,	nagaquumangilkangit.”
B03_10_Luke_V25	Apeghtughikayugem	Liilightuusaneng	takuluku	anagvigighnaluku	aaptekaa,	“Apeghtughista,	naten	salunga	allgeghhnayaghsikun	kenlengilnguq	unguvalleq?”
B03_10_Luke_V26	Jesus-em	kiimsiqaa,	“Sangwaa	Liilightuusani	igaqngaa?	Naten	liigikaqsiki	atightuneghpeki?”
B03_10_Luke_V27	Yugem	kiimsiqaa,	“	‘Piniqsaghqaqan	Ataneq	Kiyaghneghen,	qamaglluku	ilugpegun,	qamaglluku	unguvasighpegun,	qamaglluku	iknaqelleghpegun,	qamaglluku	umyugaghpegun.’	Enkaam,	‘Piniqsaghqaqan	yulguten	elpeneng	katam	piniqelleghpetun.’”
B03_10_Luke_V28	Jesus-em	pikaa,	“Elqughaghtan.	Tawaten	pi	enkaam	kenlengilngughmeng	unguvallengellequten.”
B03_10_Luke_V29	Iwernga	apeghtughikayuk	Liilightuusaneng	liigikesukaq	Jesus-mun	qaatkutngwaaghluni	ayuqniluni	Liilightuusanun,	enkaam	aaptekaa,	“Kinangaawa	yulgutka?”
B03_10_Luke_V30	Jesus-em	kiimsiqaa,	“Taawanguq	yuuk	Jerusalem-emeng	ukikaq	Jericho-mun.	Wayaghniightet	sughugluku,	qesugughluki	aatkii,	anagulqaat.	Taagken	tuqutevzighluku	unitkaat.
B03_10_Luke_V31	Enraqlu	priest-a	taakwagun	tumetgun	igleghtekaq.	Iwernga	esghaghyamigu	yuuk	naghughtekaa	tumet	inglungitgun.
B03_10_Luke_V32	Mulugpenani	Levite-a	kaalluni,	esghaghluku,	ellnganllu	naghughtekaa	tumet	inglungitgun.
B03_10_Luke_V33	Iwernga	Samaria-ghmii,	taakwagun	tumetgun	igleghangulghii.	Kaalluku	esghaghyamigu	nanglegyagutkaa.
B03_10_Luke_V34	Takuluku	kiingi	mesiighmengllu	wine-mengllu	ughvughteghluki,	qantaghtuqii.	Taagken	donkey-minun	qaakluku	aglaatkaa	aqelqalghutamun,	tawani	aflengakegkaa.
B03_10_Luke_V35	Unaamingani	tugulukek	maalghuk	denarii-ek,	tuunutkellukek	aqelqalghutam	aflengakistenganun	pikaa,	‘Aflengakaghtigu.	Kayusiitaghaamakuvgu	uteghniquma	llivikelleqamken.’”
B03_10_Luke_V36	Taagken	Jesus-em	aaptekaa,	“Sumeghpeni	taakuneng	pingayuneng	naliit	yulgutepiigufta	yugmun	wayaghniightet	amyuutkegkiitnun?”
B03_10_Luke_V37	Apeghtughikayugem	Liilightuusaneng	kiimsiqaa,	“Taananguuq	nangllekikaq	yugmun.”	Jesus-em	pikaa,	“Aghulaqluten,	elpeklu	tawaten	pi.”
B03_10_Luke_V38	Jesus-enkut	maligsaaghtekullghiit	igleghutkelluku	kaatkat	nengiighhaghmun.	Tamaanteftuq	aghnaq,	aatgha	Martha,	Jesus-enkut	maligsaaghtekullghiit	upughatkii	ellmeggnitesqelluki.
B03_10_Luke_V39	Anglegutangan	aatgha	Mary-nguftuq;	aqumluni	Jesus-em	itegaan	manungakun	nagatkaa	apeghtughilghii.
B03_10_Luke_V40	Iwernga	Martha-m	yataaghquteghllagukangi	aqelqani	neghyaghqameng,	enkaam	Jesus	takuluku	pikaa,	“Ataneq,	waakenghisiguu	anglegutma	ellnginaghma	qepghaghtestekanganga?	Kayusiitesqaghtinga!”
B03_10_Luke_V41	Atanghem	pikaa,	“Martha,	Martha,	uglalghiimeng	sumeghyaliiqutenllu	seghleliighaqutenllu
B03_10_Luke_V42	iwernga	ataasighhaaguq	aklunalghii.	Mary-m	nakmikumaa	taana	pinillgha,	ellnganeng	iqisaghqaanghituq.”
B03_11_Luke_V1	Ataasimi	pilleghmi	nani	Jesus	yughaamalghii,	taaqaquqlu	yughaneghmeng,	ataasim	maligsaaghtengan	pikaa,	“Ataneq,	apeghtuqaghqut	yughalleghmeng,	katam	John-em	apeghtullghatun	yughalleghmeng	maligsaaghteni.”
B03_11_Luke_V2	Jesus-em	pikii,	“Whaten	yughaghaqitek,	‘Ataay,	agleghnalghii	aatghen	quulvallengli,	yughaghtukut	Ataneghpagullghen	tagisqelluku.
B03_11_Luke_V3	Aghhutanga	tamaghhaan	neghyaghqaliteqeghtikut.
B03_11_Luke_V4	Seghevutaghtiki	seghleghqelleput	qayughllak	seghevutaqaput	qamaglluki	seghletun	pisteput.	Nanghiiqullengestegpenaamtallu.’”
B03_11_Luke_V5	Taagken	Jesus-em	pikii,	“Ilakumtaalguyaquvek	unugem	qukaani	mangteghaanun	piluten,	tungsighyaquvek,	‘Ilakumtaamni,	pingayuneng	neqekrangllaghhiisiin?
B03_11_Luke_V6	Ilakumtaaqa	igleghalghii	kaatuq,	ellnganun	neghyaghqaqraggiitunga.’
B03_11_Luke_V7	Qamaken	ilakumtaaghpek	kiimsighyaqumiten,	‘Qinuyugtegpenanga.	Amik	maghqatngaaq,	taghnughaqullghiini	ingaghquusimaakut.	Maketepagningitunga	tuunyaghqaaluten	sameng	alngunak.’
B03_11_Luke_V8	Ungipaatamsi,	qaywa	ilakumtaaqeghngaaghmiten	makennaanghituq	tuunyaghqaaluten	sameng.	Iwernga	makellequq	tuunaluten	aklukegkaghpeneng	qayughllak	sagiqeghllagulghiiten.
B03_11_Luke_V9	Enkaam	whanga	ungipaatamsi,	aaptek,	allgeghullequsi;	ivaghitek,	naalkullequsi;	tenglugtughtek	amigkun,	qelpeghulleqiisi.
B03_11_Luke_V10	Qayughllak	kina	alngunak	aapleghhii,	allgeghusaghqaaguq;	kina	alngunak	ivaghilghii,	naalkusaghqaaguq,	kina	alngunak	tenglugtulghii	amigkun,	qelpeghulleqaa.
B03_11_Luke_V11	Nalighpesi	atani,	ighneghpek	iqallugniighviksaqangaten,	yeghlegi	tuunayaghsiguu	nemeghyameng?
B03_11_Luke_V12	Nalighmeng	ighneghpek	manigniighviksaqangaten,	tuunayaghsiguu	scorpion-meng?
B03_11_Luke_V13	Seghleghqestengughngaaghpesi,	liisimakusi	pinilghiimeng	tuunilleghmeng	avaqutaghpesinun.	Ata	qilagmelnguq	tuuniighataghaghyugluni	ayuquq	Agleghnalghiigneng	Taghneghneng	tamaakunun	aapleghhiinun!”
B03_11_Luke_V14	Ataasimi	aghneghmi	Jesus-em	aanestekaa	tughneghaq	yugmeng.	Tughneghaam	yuuk	akuzisigalkanga.	Tughneghaq	aanyan,	yuuk	akuziyagutkaq	enkaam	qamaglluteng	yuget	tawanlenguut	saghiighayagutkaat.
B03_11_Luke_V15	Iwernga	ilangita	yuget	pikaat,	“Aanestiiquq	tughneghaghneng	aghtughyaghqaanghillghakun	Beelzebul-em,	tughneghaat	igleghutistengitgun.”
B03_11_Luke_V16	Ilangita	yuget	anagniilqavigighnaluku	Jesus,	allaaghlluwhaghtisqegkaat	kelguvikesqelluteng	Kiyaghneghmun	kayagtekaqutanga.
B03_11_Luke_V17	Iwernga	Jesus-em	liisimakegkangi	sumeghtaghallghit	enkaam	pikii,	“Alngunak	ataneghpagulleq	aafquulluni	pilluguskumi,	naavellequq.	Nengllugutet	aafquulluteng	pilluguskumeng,	qerngaghmennaanghitut.
B03_11_Luke_V18	Enkaam	Tughneghaam	ataneghpagullghanilnguut	aafquulluteng	pilluguskumeng,	Tughneghaam	ataneghpagullgha	kenletghuullequq.	Elpesi	aanesqughniiqaghpesinga	tughneghaghneng	aghtughyaghqaanghillghakun	Beelzebul-em,	iwernga	anaggutusi.
B03_11_Luke_V19	Aanesquungukuma	tughneghaghneng	Beelzebul-kun,	natenmi	ilagpesi	aanesqughaqatki	tughneghaat?	Enkaam	ilagpesi	nanqiglleqiisi	anaggunnilusi.
B03_11_Luke_V20	Iwernga	Kiyaghneghem	aghtughyaghqaanghillghakun	aanesquungukuma	tughneghaghneng,	taawa	taam	ipapighqaa	Ataneghpagullgha	Kiyaghneghem	kaasimaaq	elpesinun.”
B03_11_Luke_V21	Iknaqelghiim	yugem	guututetuqam	kelengakegkumigu	mangteghani,	qamaglluteng	saghyangi	paqniisaghqaagut.
B03_11_Luke_V22	Iwernga	iknaqataghalghiim	yugem	sughukumigu	kayaalqelleqaa.	Enkaam	tugulaghlleqii	neghyukumtaaghi	guututangi,	uyeglleqiillu	saghyangi.
B03_11_Luke_V23	“Kina	alngunak	whangamninneghilnguq	kipullginaaghtekaqa;	kitum	alngunak	qerngughtilgusinghilkuminga	mingitistenguuq.
B03_11_Luke_V24	“Tughneghaq	yugmeng	aanegkumi,	igleghllequq	meqraggiilngughmi	nunami,	ivaghillequq	meghnaalivigkameng.	Naalkunneghisami	pikaq,	‘Kiyaghfiksaqemnun	uteghhnaqunga.’
B03_11_Luke_V25	Kaasalghiimi,	aallwhaaghluni,	mingllegtengngwaaghluni	ayuqeftuq.
B03_11_Luke_V26	Taagken	aanluni	tagitkii	maaghraghvinlek	tughneghaat	ellmineng	seghleghataghalghiit.	Iteghaalluteng	yugmun	tawantekat.	Enkaam	taana	yuuk	sivunghaneng	wataqaaghaq	seghleghwaaghughtekaq.”
B03_11_Luke_V27	Tawaten	Jesus	piyan,	yulghuteghllaget	akulngitneng	aghnam	iglagtupiglluni	pikaa,	“Quyastekaaguq	aghnaq	ighniluten	mamaghtikaq	elpeneng!”
B03_11_Luke_V28	Iwernga	Jesus-em	pikaa,	“Itupill,	quyastaghaqaagut	tamaakut	Kiyaghneghem	akuzitangi	nagalluki	qaatkegkangit!”
B03_11_Luke_V29	Yulghutet	nulanginaghyata	Jesus-em	pikii,	“Aghneghem	uum	yugi	seghleghqumanguut.	Naqam	allaaghlluwhaghtitesqut	whangamnun.	Yeghlegillu!	Taananginaghhaq	allaaghlluwhaghtilleq	esghaghlleqaghsi	Kiyaghneghem	allaaghlluwhaaghtillgha	Jonah-mun.
B03_11_Luke_V30	Katam	tawaten	Kiyaghneghem	atuqellghatun	allaaghlluwhaghtilleq	Jonah-mun	kelengasaaghnaluki	Ninevah-ghmiit,	tawaten	Kiyaghneghem	atuqsaghqaqaa	allaaghlluwhaghtilleq	Ighneghanun	Yugem	kelengasaaghnaluki	aghneghem	maaten	yugi.
B03_11_Luke_V31	Nanqigtillghem	Aghneghani	Kiyaghneghem	nanqigtekangisi	elpesi	kiyaghlleghhiini	aghneghmi	whani,	Queen-ngan	Sheba-m	nekevluni	anaggutnganilleqiisi	aghyuughyaghqapestaaghunilusi.	Tagikaaguq	uyavaghpanlengughmeng	nemineng	nagannaluku	Solomon-em	peghqinellgha.	Iwernga	kina	aangataghalghii	Solomon-meng	whaantuq,	tawalliima	ighsakaqaghsi.
B03_11_Luke_V32	Nanqigtillghem	Aghneghani,	Kiyaghneghem	nanqigtekangisi	elpesi	kiyaghlleghhiini	aghneghmi	whani,	Nineveh-ghmiit	nekevluteng	anaggunnilleqiisi	aghyuughyaghqapestaaghunilusi.	Uuknaliqista	Jonah	ungipaghyan,	Nineveh-ghmiit	avuteghqelluteng	seghleghqennaniqaagut.	Iwernga	elpesi	avuteghqellusi	seghleghqennaniimangitusi,	qaywa	nagatkaqeghngaaghpesigu	kina	aangataghalghii	Jonah-meng!”
B03_11_Luke_V33	“Kitum	alngunak	kenelghutak	kumaghllukek	iighnaanghitaak	nalighmeng	sagneghmun	asingiinnaanghitaak.	Itupill	llilleqaak	quulvaqun	itelghiinun	esghiisqelluku	nighuk.
B03_11_Luke_V34	Iyegken	kenelghutastun	ayuquk	yugusighpenun.	Iiskegtekuvek	iingunaghmi	yugusin	nighugllagullequq,	iwernga	iyellugmeskuvek	iingunaghmi	yugusin	mamlegllagullequq.
B03_11_Luke_V35	Tamaaken	apalluqluku	kelengakigu	nighuk	ilugpenilnguq	mamlegughtestegpenaan.
B03_11_Luke_V36	Iingunaghmi	yugusin	esleqngakumi	nighugmeng	nalighneghhaa	mamlengunaan,	taawa	kuukgullequten	nighugraketun	katam	kenelghutak	kuukgutellghegketun	elpenun.”
B03_11_Luke_V37	Jesus	akuzineghmeng	taaqsan,	Pharisee-m	ellmeggnun	neghyaghtiisqegkaa.	Enkaam	iteghluni	aqumegkaq	tipelegni.
B03_11_Luke_V38	Pharisee-m	esghaghluku	saghiighayagutkaa	uughtunghilnguq	neghelleghqami	sivungani.
B03_11_Luke_V39	Enkaam	Atanghem	pikaa,	“Elpesi	Pharisees-eni,	sangigtaqasi	qaayngi	qayuusighpesillu	sagneghpesillu,	iwernga	ilugpesigun	nukeggnaghtusi,	esleqngaasi	pakigneghmengllu	seghleghmengllu.
B03_11_Luke_V40	Liigikigatngwaaghtusi!	Kiyaghneghem	ulimaaqenghitaguu	yugusim	qaayngallu	ilungallu?
B03_11_Luke_V41	Itupill	tuunitek	aklumalghiinun	ilugpesineng	enkaam	qayesillu	ilusillu	iqangiitngwaaghlleqii.
B03_11_Luke_V42	“Seghleghwaaghunaqnguusi	elpesi	Pharisees-eni!	Tuunaqasi	qulaghqellesi	Kiyaghneghmun,	talwa	mint-esi,	rue-si,	alngunaklu	neqem	neqnighsaatangi.	Iwernga	avelghasingwaaghaqaghsi	pinitun	pilleq	yulgutegpesinun,	piniqingalleqlu	Kiyaghneghmun.	Taakuk	piyaghqapestaaqagsi	maligullukek	tuunilleghpesistun	qulaghqelleghpesineng.
B03_11_Luke_V43	“Seghleghwaaghunaqnguusi	elpesi	Pharisees-eni!	Synagogue-nni	aqumyuneghtuusi	aangwaaghet	aqumutiitgun.	Akilpegaghvignillu	quyakesugaqusi	aangwaaghulusi.
B03_11_Luke_V44	Seghleghwaaghunaqnguusi	elpesi!	Leganqun	nalluniighumangilngughestun	lliivghestun	ayuqusi	yuget	esghiigalkangit.	Qaayngitgun	piyuneghmegteki	ukmangiinnanighaqut.”
B03_11_Luke_V45	Ataasim	apeghtughikayugem	Liilightuusaneng	pikaa,	“Apeghtughista,	tawaten	pilleghpek	kayngusaakiinkut!”
B03_11_Luke_V46	Jesus-em	pikaa,	“Seghleghwaaghunaqnguusi	elpesillu	apeghtughikayugni	Liilightuusaneng!	Apeghtughillesi	piyaqnapigtut	yugnun	qaatkesaghqaaluteng.	Uqigtuqastun	akmagestun	ayuqut	yugnun	akmagtestaqegkesi,	naqamllu	talwa	ataasiq	ighneghwaaghsi	atuqigataghsi	kayusiinnaluki	akmagitneng.
B03_11_Luke_V47	Seghleghwaaghunaqnguusi	elpesi!	Pinighnaghsaghaqasi	lliivghit	quulvaghnaluki	uuknaliqistet	sivuneghpesi	tuququqiit.
B03_11_Luke_V48	Tawaten	pilleghpesigun	kelgutngwaaghsi	itagnaqilleghsi	sivuneghpesi	pillghitnun.	Ellngita	tuququqiit	uuknaliqistet,	elpesi	pinighnaghsaghaqasi	lliivghit.
B03_11_Luke_V49	Tamaaken	apalluqluku	peghqinelleghmikun	Kiyaghneq	pikaaguq,	‘Kayagfikelleqanka	uuknaliqistenengllu	apostle-enengllu,	tuqulleqiit	ilangi,	amyuqetaatkelleqiit	ilangi.’
B03_11_Luke_V50	Enkaangam	aghneghni	maaten	kiyaghlleghhiit	aghyuughyaghqaagut	apalluqluki	sivunghita	tuququqaqegkangit	qamaglluki	uuknaliqistet	nunam	ulimayuwhaallghaneng,
B03_11_Luke_V51	taagegken	ima	Abel-em	tuqutellghaneng	Zechariah-m	tuqutellghanun.	Zechariah	tuqutkaqegkangat	akulegkeni	aghqefigemllu	Agleghnalghiimllu	Nengan.	Aa-a,	ungipaatamsi,	kiyaghlleghiit	aghneghni	maaten	aghyuullengyaghqaagut	tawaten	pilleghnun.
B03_11_Luke_V52	“Seghleghwaaghunaqnguusi	elpesi	liisimallelegllagni	Liilightuusaneng!	Aghulaqusimaaghsi	key	qelpeghusighqaq	amiganun	liisimallghem	Kiyaghneghmeng	ayuqelghii;	elpesi	iteghyugigatusi	enkaam	tamaakut	iteghnaqelghiit	aghuliightaqasi.”
B03_11_Luke_V53	Jesus	iqisan	apeghtughikayugetlu	Liilightuusaneng,	Pharisees-etlu	ugumiyaguteghllakaat.	Taagken	kenlanga	seghlequughllagyagutkaatlu	aapqughwaaghtaakaatlu	piyaqnalghiineng,
B03_11_Luke_V54	sameng	pisqelluku	anagngalghiimeng	anagvigighnaluku.
B03_12_Luke_V1	Tawaten	pimaluki	thousand-nelghutet	yuget	qerngughutkat,	repall	ilateng	tuutqaghtaqluki	pikiit.	Jesus-em	sivukluki	maligsaaghteni	pikii,	“Kelengalusi	Pharisees-et	yeast-angitneng.	Piniiyugtellghat	piiqaqa.
B03_12_Luke_V2	Sangwaa	saapegkaq	saaputiighyaghqaaguq.	Qamaglluni	aksaqegkaq	qayvighqesaghqaaguq.
B03_12_Luke_V3	Sameng	pillesi	aksaqluku	nagaqughyaghqaqiit	qagani.	Sangwaatlu	sigutquutkegkasi	uumgullusi	nemi	ungipaqsaghqaagut	tamangani.
B03_12_Luke_V4	“Ungipaatamsi	ilakumtaamni,	alikegpenaki	tamaakut	tuqutikayuget	yugusimeng,	iwernga	taam	kingunganeng	alla	sanaanghitiisi.
B03_12_Luke_V5	Iwernga	kelengasaaghnaqamsi	kitumeng	aliksaghqameng.	Alikiteggu	Kiyaghneq,	tuquskumisi	aghtughyaghqaanghillelguuq	miluusaghqaalusi	hell-mun.	Aa-a,	ungipaatamsi	alikiteggu!
B03_12_Luke_V6	“Tallimat	qateghyiighaghhaat	akikegkayugunghitaat	maalghugegnun	penny-gnun?	Tawalliima	nalighhiiniit	Kiyaghneghem	puygunaanghitii.
B03_12_Luke_V7	Talwa	nuyaghpesi	uglaghtalangi	Kiyaghneghem	liisimakii.	Alingegpenasi,	Kiyaghneghem	megnukataghaghiisi	qateghyiighalghutneng	pakiggullusi.
B03_12_Luke_V8	“Enkaam	ungipaatamsi,	kitum	alngunak	ungipaaskaki	sivungitni	yuget	whangamnun	pikniluteng,	Ighneghanllu	Yugem	piknilleqii	sivungitni	Kiyaghneghem	yaqulelghutangan.
B03_12_Luke_V9	Iwernga	kitum	alngunak	ungipaaskaki	sivungitni	yuget	whangamnun	pikenghinniluteng,	Ighneghan	Yugem	pikenghinnilleqii	sivungitni	Kiyaghneghem	yaqulelghutangan.
B03_12_Luke_V10	“Kitum	alngunak	seghletun	akuzitkegkumigu	Ighnegha	Yugem,	Kiyaghneghem	seghevusaghqaqaa.	Iwernga	kitum	alngunak	seghletun	akuzitkegkumikek	Agleghnalghiik	Taghneghak,	Kiyaghneghem	seghevunnaanghitaa.
B03_12_Luke_V11	“Aglaaskangisi	synagogue-nnun,	sivungitnun	governor-et,	nalighmeng	igleghutistet	teggellghiighpenasi	naten	kiimsilleghqaghpesineng,	nalighmeng	sameng	pilleghqaghpesineng.
B03_12_Luke_V12	Tawani	pilleghmi	Agleghnalghiim	Taghnegham	akuzitkaghqalilleqiisi	sameng	pilleghqameng.”
B03_12_Luke_V13	Yulghuteghllaget	akulngitneng	yugem	Jesus	pikaa,	“Apeghtughista,	anglegutka	ungipaataghtigu,	atamtunguq	unitkaaneng	saghyameng	nengitaghllinga.”
B03_12_Luke_V14	Iwernga	Jesus-em	aaptekaa,	“Yugmi	whani,	kitum	nanqigtistengllaghtanga,	nalighmeng	nengighqistengllaghtanga	elpetegnun?”
B03_12_Luke_V15	Taagken	qamaglluki	pikii,	“Kelengalusi	allaaghiinaghmeng	pakigniightelleghmeng,	qayughllak	yugem	unguvalleghpigaa	saghyiightelleghqun	ayuqenghituq.”
B03_12_Luke_V16	Taagken	Jesus-em	ungipaghaatkii,	“Yuuk	aklungilnguq	nunalguftuq	piitestighllakayugmeng.
B03_12_Luke_V17	Sumeghtaghaqaq,	‘Naten	sanaqsinga?	Piitesteghllakamnun	kagpagvigitunga.’
B03_12_Luke_V18	Ellmineng	kiimsiqaq,	Whaten	pinaqunga.	Kagpagvigenka	ifkaghqughluki,	aangataghalghiineng	kagpagvigkaneng	nekefqughnaqunga.	Enkaam	qamaglluki	grain-enka,	saghyankallu	kagpaglleqanka.
B03_12_Luke_V19	Taagken	pillequnga	unguvasimnun,	‘Unguvasimni,	kagpagighllagtunga	ayumiqullelghutnun!	Taawa	sananighnaqunga,	neghaqlunga,	meghaqlunga,	pinighyuuggnaqunga!’
B03_12_Luke_V20	Iwernga	Kiyaghneghem	pikaa,	‘Uyuq	nalluuqaq!	Unukun	unguvasin	tuqunaqnguuq.	Kagpagllakaghten	tamaakut	kitum	piknaqaki?’”
B03_12_Luke_V21	Jesus-em	taaqniqii,	“Taatun	yugtun	ayuqut	tamaakut	sameng	tamaghhaaneng	kagpagilghiit	ellmeggnun	katam,	iwernga	Kiyaghneghmi	aklumalghiinguut.”
B03_12_Luke_V22	Taagken	Jesus-em	maligsaaghteni	pikii,	“Tamaaken	apalluqluku	ungipaatamsi,	nulqaviighutkegpenaan	unguvalleghsi,	sameng	neghelleghqaghsi,	nalighmeng	sameng	aatelleghqaghsi.
B03_12_Luke_V23	Unguvalleq	megnunaghataghaghtuq	neqneng,	yugusiqlu	megnunaghataghaghtuq	aatkaneng.
B03_12_Luke_V24	Esghaqaghtekiqun	meteghlluget,	piitesighiigatut,	nalighmeng	unatiigatut,	nalighmeng	kagpagingigatut,	naqamllu	Kiyaghneghem	neghqaqii.	Elpesi	megnunaghataghaghtusi	qawaagneng!
B03_12_Luke_V25	Enkaam	nalighpesi	nulqaviighutkelluku	unguvalleni	taakughteregaghlleqaguu?
B03_12_Luke_V26	Nulqaviighem	uyguvleghaghnaanghitutanganeng	unguvalleq,	sangan'ngam	sangwaat	alngunak	nulqaviighutkaqesteki?
B03_12_Luke_V27	Esghaqaghtekiqun	piitesighaat	nagulghiit,	qepghiigatut	nalighmeng	aatkanglliigatut	ellmeggneng.	Iwernga	ungipaatamsi,	talwa	Solomon,	aklungiteghllagmini	aasimangituq	piitesighaghestun	pinightutkalghiimeng.
B03_12_Luke_V28	Kiyaghneghem	aasightughaqii	vegaaghet	piitfigmeggnilnguut	aghneghmi	tawani,	iwernga	unaamingani	qiitaqiit.	Kiyaghneghem	aasightuungukaki	vegaaghet,	elpesi	aasightughataghaghnaanghitisii?	Ugpeqilleghqestaapiguusi!
B03_12_Luke_V29	Sumeghtaghaamanginaghpenasi	sameng	neghelleghqaghpesinengllu	meghelleghqaghpesinengllu.	Nulqaviighutkegpenaki	tamaakut,
B03_12_Luke_V30	qayughllak	ugpeqingigalnguut	Kiyaghneghmeng	nulqaviighutkaqiit	tamaakut.	Atagpesi	liisimakii	aklukegkasi.
B03_12_Luke_V31	Tamaaken	apalluqluku	kiyaghtelleghpesini	megnunalleghpigaaghtestekek	Kiyaghneghem	Ataneghpagullghallu	piyukellghallu.	Tawaten	pikufsi	Kiyaghneghem	tuunelleqii	qamaglluki	aklukegkasi.
B03_12_Luke_V32	“Alingegpenasi	penniighhamni,	qayughllak	Atagpesi	quyakusiqluku	tuunyugaqaa	elpesinun	Ataneghpagulleq.
B03_12_Luke_V33	Saghyasi	akikluki	maniliteki	aklumalghiit.	Enkaam	elpesi	kagpagillequsi	aklungigpesineng	qilagmi.	Tawaten	pikufsi	qilagmi	aqeftaghaalgullequsi	naavyaghqaanghilngughmeng.	Tawani	aklungisi	naangyaghqaanghilnguut,	teglegniightetlu	tugunaanghitiit,	moth-etlu	naafqennaanghitiit.
B03_12_Luke_V34	Aklungisi	naantekata	sumeghtaghallesillu	tawanllequt.
B03_12_Luke_V35	“Samun	tamaghhaanun	yataghqengngwaaghlusi,	aatkasi	aasaqleggiinaaghluki,	kenelghutasi	kumaghtengngwaaghluki.
B03_12_Luke_V36	Tawaten	pikufsi	qepghaghtestun	ayuqellequsi	utaqiilghiit	umiilegmeggneng	uteghnilleghqaaneng	nengughutellghem	neqenghaghqellghaneng.	Enkaam	kaalluni	tenglugtuqan	qelpeghutqaghlleqaat.
B03_12_Luke_V37	Quyanapigtut	qepghaghtet	teghhumaghmeng	apeghiighwaaghluteng	ayuqelghiit	umiilgita	kaaskumiki!	Ipa	ungipaatamsi,	umiilgem	qepghaghteni	aqumuutesluki	tipelegnekun,	taagken	kenigni	tafsiillukek	kepsiiqulleqii	neqmeng.
B03_12_Luke_V38	Tagiiqlillu	unugem	qukaghtestegpenaan	nalighmeng	unugem	qukaan	kingunganeng.	Iwernga	qakun	alngunak	tagikumi	tamaakut	qepghaghtet	apeghiighwaaqat	quyastellelguyaghqaagut.
B03_12_Luke_V39	Iwernga	liisimakluku	una,	mangteghalgem	liisimaksaqumigu	qakun	teglegniightem	tagilleghqaa,	uninnaanghitaa	mangteghani	tegleghniighta	naafqulluni	iteghnayukan.
B03_12_Luke_V40	Elpesillu	apeghiighsaghwaaghlusi	pitek	qayughllak	Ighnegha	Yugem	tagiyaghqaaguq	waakenghillghaghulluni.”
B03_12_Luke_V41	Peter-em	aaptekaa,	“Ataneq,	ungipaghaan	aapqan,	whangkunnun	pingwaa,	nalighmeng	tamaghhaanun?”
B03_12_Luke_V42	Atanghem	kiimsiqaa	whaten,	“Kinangaawa	ataasiighmelnguq,	peghqinelghii	qepghaghta?	Taananguyaghqaaguq	umiilgan	igleghutistengllaqaa	qepghaghteminun,	neqelitaatiisqellukillu	aghhutanga	tamaghhaan.
B03_12_Luke_V43	Taana	qepghaghta	quyastellengyaghqaaguq,	umiilgem	kaalluni	esghaqumigu	qelelleghmitun	pilghii.
B03_12_Luke_V44	Ipa	ungipaatamsi,	taana	qepghaghta	umiilgan	igleghutistengllaghyaghqaqaa	saminun	tamaghhaanun.
B03_12_Luke_V45	Iwernga	taana	qepghaghta	sumeghtaghaamakumi	whaten,	‘Umiilka	muluuq	tagigpenani’,	enkaam	qevutqughyagulleqii	qepghaghtet	yugetlu	aghnatlu.	Neghaqluni,	meghaqluni,	suumaqlunillu	pillequq.
B03_12_Luke_V46	Taagken	umiilga	kaallequq	nallutghaaghulluni,	sighimakenghilkangani	aghneghem.	Enkaam	umiilgem	aghyuughmigtaaghllaglleqaa,	ilatesleqaallu	ataasiighneghilngughnun.
B03_12_Luke_V47	Qepghaghta	apeghiighsallghilnguq	nalighmeng	umiilegmi	piyukellghatun	piyunghilnguq	anagulellengeghllagllequq.
B03_12_Luke_V48	Iwernga	qepghaghtem	nallukegkumigu	sasqesullgha	umiilegmi,	anaggutkaayaghngaaghmi	aghsaan	ayuqluku	anagulellengellequq.	Yuuk	tuunellengeghllakaq	sameng,	sayaghqaghtullequq;	yuuk	wata	tuunellengeghllakaq	sameng,	wataqaaghaq	sayaghqaghtughllagllequq.
B03_12_Luke_V49	“Tagikaagunga	keneghmeng	milughnaluku	nuna,	whaatuq	maaten	kumalghii!
B03_12_Luke_V50	Iwernga	taam	sivungani	paaptaayeyaghqaagunga	ikfiqelleghqunllu	tuqulleghqunllu.	Enkaam	seghleliighllaguunga	kenlanga	paaptaayelqa	apeghiillghanun.
B03_12_Luke_V51	Sumeghpesini	taginnilunga	nekeggmelleghmeng	pistengngaa	nunamun?	Yeghlegillu,	ungipaatamsi,	aafquutestiyaghtuugunga.
B03_12_Luke_V52	Whaken	kenlekluku	nengllugutkullghiit	tallimat	aafquullequt	apalluqlunga	whanga.	Pingayut	kipullginaaghlleqagket	maalghuk,	enkaam	maalghuk	kipullginaaghlleqiik	pingayut.
B03_12_Luke_V53	Ellngit	aafqemeraaghullequt;	atam	kipullginaaghlleqaa	ighneni,	enkaam	ighneghem	kipullginaaghlleqaa	atani.	Naam	kipullginaaghlleqaa	panini,	enkaam	panigan	kipullginaaghlleqaa	naani.	Aghnam	kipullginaaghlleqaa	ukaani,	enkaam	ukaaghan	kipullginaaglleqaa	aghnaq	sakini.”
B03_12_Luke_V54	Taagken	Jesus-em	yulghuteghllaget	pikii,	“Esghaqufsigu	qilagwaaq	mayulghii	pakfallamelluku,	tawaninginaq	pillequsi,	‘Eslallugughnaqaa’	pinaqnilleghpesistun	pillequq.
B03_12_Luke_V55	Anuqa	ikevaaghtekan,	pillequsi,	‘Puqlaghqwaanaqaa’	pinaqnilleghpesistun	pillequq.
B03_12_Luke_V56	Liisimakisighwaalghiini	elpesi!	Nunamllu	qilagamllu	nekegnegha	esghaneghpesigu,	eslam	natetulanga	liisimakaqaghsi.	Sangan'ngam	liisimaksunghisteki	maaten	sangwaat	sallghet	sameng	pisiitangi?
B03_12_Luke_V57	“Sangan	liigikigasteggu	elpesineng	katam	sangwaa	pinitun	pillghutanga?
B03_12_Luke_V58	Avutkistegpek	nanqigtivigmun	aglaasimaluten,	tumemi	taakwani	kaatfagilgaftek	nallghusaghnaken	qaniqutelleghtek.	Pinghilkuvek	ighsagpegun	aglaalleqaaten	nanqigtistemun.	Enkaam	nanqigtistem	tuunelleqaaten	umiilwaaghmun	anusiminglliisqelluten.
B03_12_Luke_V59	Ungipaatamken,	aanaanghituten	kenlanga	kingulighpigaq	manin	llivikuusaqelleghpenun.”
B03_13_Luke_V1	Tamaani	pilleghni	ilangi	yuget	tamaanteftut,	ungipaatkaat	Jesus	Pilate-mun	tuqutesimaniluki	ilangi	Galilee-eghmiit	aghqerraaghumaluki	Kiyaghneghmun.	Aawitlu	akumutesimaniluki	aawitnun	teghikusat.
B03_13_Luke_V2	Jesus-em	aaptekii,	“Sumeghpesinii	taakut	Galilee-ghmiit	seghleghqengngaaghataghaghpetaat	ilangitneng	Galilee-ghmiineng	qayughllak	tawaten	tuqutkaalghiit?
B03_13_Luke_V3	Ungipaatamsi,	nakaa!	Avuteghqellusi	seghleghqennaniimakufsi	taawa	qamagllusi	elpesillu	tuqullequsi	ellngistun.
B03_13_Luke_V4	Neqamikenghistekii	Siloam-emi	qula	pingayuneng	inglulek	yuget	tower-em	ulleghvikluki	tuququqii?	Sumeghpesinii	taakut	seghleghqengngaaghataghaghtaat	Jerusalem-emi	kiyaghlleghhiineng?
B03_13_Luke_V5	Ungipaatamsi,	nakaa!	Avuteghqellusi	seghleghqennaniimakufsi	taawa	qamagllusi	elpesillu	tuqullequsi	ellngistun.”
B03_13_Luke_V6	Taagken	Jesus-em	ungipaghaatkii,	“Yugem	piitesighaghtestekaa	figs-em	uqfiga	grapes-mun	piitesighaghvigmini.	Esghaghyaghtughaqegkanga	piitestimanayukan,	iwernga	avangitaqelghii.
B03_13_Luke_V7	Enkaam	piitesighaghteni	pikaa,	‘Ii-i,	pingayuni	ayumiqulleghni	esghaghyaghtughaqsaghaqa	uqfik	piitestimanayukan	iwernga	avangitaquq.	Kepigu!	Piitfigillghaannaquq.’
B03_13_Luke_V8	Iwernga	piitesighaghtem	pikaa,	‘Yuguniiq,	wiin	whani	ayumiqulleghmi	avelghaghhu.	Uvitanga	laagnaqaqa,	enkaam	katagughvikelleqaqa	piinnaasimeng.
B03_13_Luke_V9	Ayumiqun	piitquumakumi	pinighllequq,	enan	piitestinghilkan,	kepesnaken.’”
B03_13_Luke_V10	Taagken	ataasimi	Sabbath-em	aghneghani,	synagogue-mi	Jesus	apeghtughikaq.
B03_13_Luke_V11	Tawanteftughnguq	aghnaq	qula	pingayuneng	inglulek	ayumiqulleghni	tughneghaam	kayaaleghqegkaa.	Pakegngastekaa	enkaam	taklaghruketun	nekevigalnguq.
B03_13_Luke_V12	Jesus-em	esghaghyamigu	tagsighluku	pikaa,	“Aghnaq,	itemutamken	kayaaleghqengngalleghpeneng.”
B03_13_Luke_V13	Taagken	saaftekaa,	enkaam	taklaghrukguutnginaamaghmi	pikaq,	usuqikaqlu	Kiyaghneghmeng.
B03_13_Luke_V14	Synagogue-em	igleghutistengan	ugumiyagutkaa	Jesus	qayughllak	naallghutilghii	Sabbath-mi.	Enkaam	pikii	yuget,	“Aghvinleguut	aghneghet	qepghaghvigkaput,	enkaam	tagiiqitek	taakuni	aghneghni	naallghutesqellusi,	nakaan	Sabbath-mi!”
B03_13_Luke_V15	Atanghem	pikaa,	“Uyuq	piniiyugneq!	Sabbath-mi,	tamaghaghpesi	ox-esi	nalighmeng	donkey-si	itemulluki	meghesaghtughaqasi.
B03_13_Luke_V16	Una	aghnaq	kingunqaa	Abraham-em,	Tughneghaam	asighqegkaqaa	qula	pingayuneng	inglulegni	ayumiqulleghni.	Ipapestaaq	anaggutellghunghituq	itemutelleghqaa	Sabbath-mi!”
B03_13_Luke_V17	Jesus-em	tawaten	piyisteng,	qamaglluteng	anguyagi	kaynguyugutkat.	Enkaam	qamaglluteng	yuget	quyateghllakat	pinighrakegtaneng	apeghiiqaaneng.
B03_13_Luke_V18	Taagken	Jesus-em	aaptekii,	“Nateta	Kiyaghneghem	Ataneghpagullgha?	Samun	inglunnaqsikun?
B03_13_Luke_V19	Mustard-em	piitutangatun	ayuquq,	yugem	tuguluku	piitesighaqanga	piitesighaghvigmikun.	Naguyalghiimi	uqfigughtekaq,	enkaam	avayaakun	qawaaget	unglusikat.”
B03_13_Luke_V20	Allameng	Jesus-em	aaptekii,	“Samun	inglunnaqsikun	Ataneghpagullgha	Kiyaghneghem?
B03_13_Luke_V21	Yeast-atun	ayuquq	aghnam	akuututaqegkanga	avlawaghllagmun,	enkaam	akuutaghllak	ghhuughtesteghllakaa.”
B03_13_Luke_V22	Jesus	aglaatkelluku	Jerusalem-emun,	apeghtughimaghmi	pikaq	nenillu,	nengiighhaghnillu.
B03_13_Luke_V23	Kitum	aaptekaa,	“Ataneq,	palasqughhaawaat	yuget	yuguliyaghqat?”	Jesus-em	kiimsiqii,
B03_13_Luke_V24	“Sagiqlusi	iteghnaqutkitek	kagpestaaghhaghqun	amigkun.	Ungipaatamsi,	uglaapiglleghiit	yuget	iteghnaqutkellequt,	taawanginaq	iteghpagningitut.
B03_13_Luke_V25	Mangtegham	yugan	makelluni	amik	umegyaghtughlleqaa.	Enkaam	tesqakmani	nekevghallequsi,	tenglugtughllequsillu	whaten	pimaghpesi,	‘Ataneq,	qelpeghutaghtikut!’	Kiimsighlleqiisi,	‘Nallukamsi,	nallukaqallu	naken	pingutsi.’
B03_13_Luke_V26	Taagken	pilleqaghsi,	‘Neghelghusighaqamkenllu,	meghelghusighaqamkenllu,	apeghtughikaagutenllu	tumemnni.’
B03_13_Luke_V27	Iwernga	pilaataghlleqiisi,	‘Ungipaatamsi,	nallukamsi,	nallukaqallu	naken	pingutsi.	Iqillaghaatek	whangamneng	elpesi	seghletun	pisteni!’
B03_13_Luke_V28	Taagken	qiyaaghwaghllagllequsi,	ggutesillu	terqitaagtaamiita.	Tawaten	pillequsi	esghaqufsiki	Abraham-enkut	Isaac-enkut	Jacob-enkut,	qamagllukillu	uuknaliqistet.	Ellngit	Ataneghpagullghanillequt	Kiyaghneghem,	iwernga	elpesi	eslatmun	miluulleqiisi!
B03_13_Luke_V29	Enkaam	yuget	tagillequt	asivaghmeng,	pakfallameng,	aywaaneng,	ikevaghmeng.	Taagken	aqumellequt	tipelegni	Ataneghpagullghani	Kiyaghneghem.
B03_13_Luke_V30	Nagataghtekqun,	tamaakut	ukaliit	megnunaghsaghqaagut,	enkaam	megnunalghiit	ukaliighsaghqaagut.”
B03_13_Luke_V31	Tawani	pilleghmi	ilangita	Pharisees-et	takuluku	Jesus	pikaat,	“Maaken	iqilluten	natmun	aghulaqi	qayughllak	Herod-em	tuqutestesugaqaaten.”
B03_13_Luke_V32	Jesus-em	pikii,	“Ungipaasaghtughteggu	taana	kaviiq,	‘Nagaten,	aghneghmi	aanesquugunga	tughneghaghneng,	naallghuquugungallu	qinuyulghiineng.	Unaamillu	tawateghpigaq	pillequnga.	Taagken	pingayaani	aghneghem	qepghaqaqa	apeghiighlleqaqa.’
B03_13_Luke_V33	Naqamllu	igleghsaghqapestaaghuunga	aghneghmi,	unaami,	awakaghaanillu,	qayughllak	itagnanghituq	uuknaliqista	tuqusaghqaaluni	nani	alngunak	iwerngaqun	Jerusalem-emi.
B03_13_Luke_V34	“Kaay	Jerusalem,	Jerusalem!	Tuququqaqaten	uuknaliqistet,	milughpagaataghlukillu	tuququqaqaten	Kiyaghneghem	kayagtekii	elpenun.	Uglaapiglluku	qerngughsugaqsaghanka	yugten	whangamnun,	katam	tawaten	qawaagem	yaqugmi	asinganun	qerngughtellghatun	amaaghani.	Iwernga	tawaten	pistesimangitaghpenga!
B03_13_Luke_V35	Nagaten,	mangteghan	paaghqiilleqaa	qayughllak	Kiyaghneghem	uninnaqaatenllu	paqniighsaghnanighnaqaatenllu.	Ungipaatamken,	esghaghnaanghitaghpenga	kenlanga	whaten	pilleghqaghpenun,	‘Kiyaghneghem	quyasligu	tagilghii	aatghakun	Atanghem!’”
B03_14_Luke_V1	Ataasimi	Sabbath-mi,	Jesus	neghyaghtughyan	ataasimun	igleghutistengitnun	Pharisees-et,	tawanlenguut	yuget	riirngingwaaqaat.
B03_14_Luke_V2	Jesus-em	manunganiteftuq	yuuk,	ighukeklu,	tallikekllu	puuvngalghiik.
B03_14_Luke_V3	Jesus-em	aleghquqii	apeghtughikayuget	Liilightuusaneng,	Pharisees-etlu,	aaptekii,	“Liilightuusamtaa	naallghutisqinkuut	Sabbath-mi,	nalighmeng	pisnanightinkuut?”
B03_14_Luke_V4	Iwernga	nepiighwaaghutkat.	Taagken	saafluku	yuuk	naallghulluku,	aglaghtestekaa.
B03_14_Luke_V5	Taagken	aaptekii,	“Nalighsi	ighnelgukumi,	nalighmeng	ox-elgukumi,	Sabbath-mi	meghtaghvigmun	ifkaqan,	tawaninginaq	sayugnayaghtaguu	Sabbath-ngughngaan?”
B03_14_Luke_V6	Taawa	kiimsighpagningitkaat.
B03_14_Luke_V7	Jesus-em	esghaqii	ilangi	aqellqat	aqumuullghiit	aangwaaghet	aqumutiitgun.	Enkaam	ungipaghaatkii,
B03_14_Luke_V8	“Tagsiqlillengegkuvek	nengughhnaqelghiik	neqenghaghqellghegkenun,	aqumefqaavek	pilghaaten	aangwaaghet	aqumutiitgun,	kina	tagsiqliqaanayukan	aangwaaghataghalghii	elpeneng.
B03_14_Luke_V9	Tagsiqlighikam	elpetegneng	tagiluni	whaten	pilleqaaten,	‘Aqumestigu	taana	aqumvigpegun.’	Elngaatall	tawani	kaynguyugllequten	nuugtekuvek	ukavanlenguum	aqumutagkenun.
B03_14_Luke_V10	Iwernga	tagsiqliqangaten,	aqumyaghtughhaaten	aqumutam	ukavantellghanun.	Tagsiqlightegpek	tagiluni	pilleqaaten,	‘Ilakumtaamni,	aqumyaghtaa	aangwaaghughtekat	aqumutiitnun.’	Elngaatall	quulvallengellequten	aqelqalghutet	esghaamanghitni.
B03_14_Luke_V11	Tamaghhaghmeng	ellmeggneng	aangwaaghughtekat	qusevegtellengyaghqaagut,	iwernga	tamaghhaghmeng	ellmeggneng	quseveglleghhiit,	taawa	aangwaaghughtellengyaghqaagut.”
B03_14_Luke_V12	Taagken	Jesus-em	tagsiqlighteni	pikaa,	“Neghyaghtiisqikuvek	tagsiqlifqiita	ilakumtaaghten,	angleguteten,	ilakwaaghten,	nalighmeng	aklungilnguut	uvilighneghten,	qayughllak	uteghmun	ellngitallu	ellmeggnun	neghyaghtiisqennayukangaten.	Tawaten	pikufki	akitkallghuughlleqaaten.
B03_14_Luke_V13	Iwernga	neqenghaghqestinaqngukuvek,	tagsiqlighnaketen	aklumalghiit,	yugusiit	nalighneghllugmelnguut,	ighullugmelnguut,	ayaakatlu.
B03_14_Luke_V14	Enkaam	quyastellengellequten	qayughllak	tamaakut	akitepagningitaaten.	Kiyaghneghem	akileghtughlleqaaten	unguvaghtekumiki	qaatkutngalghiit	yuget.”
B03_14_Luke_V15	Tipelegni	ataasim	aqumgalghiim	nagalluku	Jesus	pikaa,	“Quyastekaagut	neghyaghtughyaghqat	neqenghaghqellghanun	Ataneghpagullghan	Kiyaghneghem!”
B03_14_Luke_V16	Iwernga	Jesus-em	pikaa,	“Yuuk	neqenghaghqinaqumalghii,	uglaqlu	tagsiqliqaa.
B03_14_Luke_V17	Neqet	apeghiighyata,	qepghaghteni	kayagtekaa	whaten	piyaghtiisqelluki	tagsiqliqani,	‘Tagilaghaatek,	neghyaqleggiinaaghtukut!’
B03_14_Luke_V18	Iwernga	qamaglluteng	tagsiqliqii	apghusiighutkat.	Sivuliim	qepghaghta	pikaa,	‘Piitesighaghvingumaanga,	esghaghyaghtupestaaghnaqngwaaqa.	Umiilgen	ungipaataghnaken,	qivghukaqanguq	neghyaghtughpagningilnguunga!’
B03_14_Luke_V19	Tuunglighhaan	pikaa,	‘Tallimat	inglukullghiit	ox-et	tukfiimaanka,	nanghiiquyaghtughnaqaqanka	qepghallegtulngit.	Umiilgen	ungipaataghhnaken,	qivghukaqanguq	neghyaghtughpagningilnguunga.’
B03_14_Luke_V20	Enkaam	ilangan	pikaa,	‘Nulightunghhaagunga,	enkaam	neghyaghtughpagningitunga.’
B03_14_Luke_V21	Qepghaghtem	tagiluni	umiilegminun	aapqii	sameng	pillghit.	Taagken	umiilgem	sakriteghllagumaghmi	qepghaghteni	pikaa,	‘Aanqaghlluten	neghllagem	tuumngitneng	tagiquutiki	aklumalghiit,	yugusiit	nalighneghllugmelnguut,	ayaakat,	ighullugmelnguut.’
B03_14_Luke_V22	Mulugpenani	qepghaghtem	pikaa,	‘Yuguniiq,	qelelleghpetun	apeghiightuq,	iwernga	paninang	nekaghqaghllaguuq.’
B03_14_Luke_V23	Umiilgem	pikaa,	‘Aanluten	neghllagmeng	tumenilnguut	yuget	tagilaghaatesqiki	enkaam	mangteghaqa	esleqaghaghlli.
B03_14_Luke_V24	Ungipaatamsi,	tamaakut	tagsiqliqaqsaqenka	neghnaanghitut	neqenghaghqusimneng.’”
B03_14_Luke_V25	Yulghuteghllaget	maliglleghaatkaat	Jesus.	Qiivluki	pikii,
B03_14_Luke_V26	“Kina	alngunak	tagilghii	whangamnun	maligsaaghteknaanghitaqa	wetkuqun	piniqataghaquminga	pakiggullunga	atamineng,	naamineng,	nuliighmineng,	avaqutamineng,	anglegutmineng,	nayagmineng,	ellminengllu	katam.
B03_14_Luke_V27	Kitum	alngunak	ellmi	katam	qaquurani	uyaminghilkumigullu	maligtekumingallu,	maligsaaghtekepagningitaqa.”
B03_14_Luke_V28	Taagken	Jesus-em	pikii,	“Nalighsi	tower-engllaghyugukumi,	sivukluni	aqumluni	akitulanga	naraqelleqaa	naamayaghqaanayukan	manini.
B03_14_Luke_V29	Naraqenghilkumigu	manini,	tunemangllaghluku	tower-a	peglleqaa.	Enkaam	yuget	esghaghluku	nenglaghyugsaatkelleqaat.
B03_14_Luke_V30	Pillequt,	‘Uum	yugem	piinlighluku	nekeftekani	taaqepagningitaa.’”
B03_14_Luke_V31	Taagken	Jesus-em	aaptekii,	“Sanayaghtatuq	umiilek	ilangan	umiilgem	sughugnaqngukangatni?	Sivukluni	aqumaghlluni	akuzimghhutkennayaghaa	ilaminun	kayaalqiiyaghqaanayukami	10,000-meng	pilluwaghtelighluni,	pilluwaghyaghyaqumigu	umiilek	20,000-meng	pilluwaghtelek.
B03_14_Luke_V32	Iwernga	kayaalqiipagningilkumi,	taagken	umiilek	salin	uyavanteghllagluku	kayaglleqii	akuzistekaghqani	ellnganun.	Whaten	piyaghtiisqelleqaa,	‘Sasqesugsikut	nekeggmetunnaluta?’”
B03_14_Luke_V33	Jesus-em	nagneghutkii,	“Enkaam	una	sumegtaghaatkiteggu,	kitum	alngunak	pegsunghilkumiki	qamaglluki	ellmi	pini,	maligsaaghtekepagningitaqa.”
B03_14_Luke_V34	Jesus-em	taaqniqii,	“Taghyuq	pinightuq,	iwernga	taghyughningiiskumi	allamengllu	taghyughnighunnaanghituq.
B03_14_Luke_V35	Taawa	pinighnaanghituq	sunamun,	nalighmeng	piinnasiiluni	piitesighaghvigmun,	enkaam	yuget	eglleqaat.	Nagatek,	sigutelguusi!”
B03_15_Luke_V1	Ataasimi	aghneghmi,	tax-meng	qerngughtistelghutetlu,	ilangillu	seghleghqestelghutet	nagasaatkat	Jesus-mun.
B03_15_Luke_V2	Pharisees-etlu,	apeghtughikayugetlu	Liilightuusaneng	qikeghqukat,	“Uum	yugem	tuguklighaqii	seghleghqestet,	neghelgusighaqiillu.”
B03_15_Luke_V3	Enkaam	Jesus-em	ungipaghaatkii,
B03_15_Luke_V4	“Nalighsi	100-meng	penniilguyaqumi,	ataasiq	iflayaqumigu,	sanayaghta?	Unilluki	99-et	penniini	neghumaluki	vegaaghtuqami,	ivaghyaghtughnayaghaa	iflakaq	penniini	kenlanga	naalkelleghminun.
B03_15_Luke_V5	Naalkesamigu,	quyapiglluni	uyamikaa.
B03_15_Luke_V6	Ellmeggnun	kaalluni	tagsiqliqii	ilakumtaani,	uviqlinillu	pikii,	‘Quyalgusiqaghtengnga,	qayughllak	naalkaqa	penniiqa	iflakaayalghii!’
B03_15_Luke_V7	Ungipaatamsi,	tawateghpigaq	qilagmi	quyakataghaghlleqaat	ataasiq	seghleghqesta	avuteghqelluni	seghleghqennanilghii,	pakiggulluku	taakuneng	99-eghyagneng	pinilghiineng	yugneng	avuteghqesaghqaanghilngughneng.”
B03_15_Luke_V8	Taagken	Jesus-em	ilanganeng	ungipaghaatkii,	“Aghnaq	qulaghyak	silver-meng	coin-elguyaqumi,	ataasiq	iflayaqumigu,	sanayaghta?	Kenelghutak	kumaghllukek	mangteghani	allegnayaghaa	ivaghingwaaghumaghmi	kenlanga	naalkelleghminun.
B03_15_Luke_V9	Naalkesamigu	tagsiqliqii	ilakumtaani,	uviqlinillu	pikii,	‘Quyalgusiqaghtengnga,	qayughllak	naalkaqa	coin-eka	iflakaqsaqegka!’
B03_15_Luke_V10	Ungipaatamsi,	tawateghpigaq	Kiyaghneghem	yaqulgi	quyaaqut	ataasiq	seghleghqesta	avuteghqelluni	seghleghqennanilghii.”
B03_15_Luke_V11	Taagken	Jesus-em	ilanganeng	ungipaghaatkii,	“Taawanguq	yuuk	maalghugegneng	ighnelek.
B03_15_Luke_V12	Uyuqliim	ighneghan	pikaa	atani,	‘Ataay,	saghyagpeneng	tuuninga	nengighqamneng.’	Enkaam	atangan	tuunegkakek	ighneghegni	nengighqagkeneng.
B03_15_Luke_V13	Mulunghituq,	uyuqliim	ighneghan	akikughluki	nengini	aghulaqegkaq	uyavanlengughmun	nunamun.	Tamaani	manini	sakusiiqluku,
B03_15_Luke_V14	saqraggiighutkaq.	Enraqlu	tamaana	nuna	neqangisagllagughtekaq	enkaam	nuughteghllagughtekaq.
B03_15_Luke_V15	Enkaam	qepghaghyaqaq	yugmun	tamaanlengughmun;	taagken	yugem	qepghaqalitkaa	neghqistenguluku	kurugaghneng.
B03_15_Luke_V16	Iyatam	angtalanganeng	kurugaat	neghqutkiitneng	neghyaghngaaghmi	lliiqaq,	kitumllu	alngunak	neghyaghqalisigalkanga.
B03_15_Luke_V17	Qenwatlu	liisaaghaqaq,	‘Paneghniqumalunga	maani,	qamaglluteng	atama	akileghtughluteng	qepghaghtengi	neghaqut	kepsuulluteng,	masisu	siiptiigaqut!
B03_15_Luke_V18	Aglaghnaqunga	atamnun	whaten	pinaluku,	Ataay,	seghleghqumaanga	Kiyaghneghmunllu,	elpenunllu.
B03_15_Luke_V19	Ighneghulungangam	piyaghqaananighnga.	Akileghtuqayugestun	qepghaghtegpetun	lliightestinga.’
B03_15_Luke_V20	Enkaam	nekevluni	ataminun	aglaqaq.	Iwernga	salin	uyavanlluku	atangan	esghaqaa.	Nangllegyaguteghllagluku	aqfaasnaq	payeghluku	qetqaghlluku	naaqaa.
B03_15_Luke_V21	Ighneghan	pikaa,	‘Ataay,	seghleghqumaanga	Kiyaghneghmunllu	elpenunllu.	Ighneghulungangam	piyaghqaananighnga.’
B03_15_Luke_V22	Iwernga	atangan	pikii	qepghaghteni,	‘Uuhuk,	pinilleghpigaak	atkuyaaghek	tagillukek	aatestekek,	alangqughiitighteggullu,	kamegteggullu.
B03_15_Luke_V23	Enkaam	quwintallghaneng	kaawaghaam	tuqutiighuteggu.	Neqenghaghqeghllagnaqukut	quyaghllagem	angtalanganeng,
B03_15_Luke_V24	qayughllak	ighneqa	una	tuqukaayalghii,	unguvaamaaq;	iflakaayalghii	naalkumaaq.’	Enkaam	neqenghaghqeghllakat.
B03_15_Luke_V25	“Tawani	pilleghmi,	nuyekliq	ighnegha	piitesighaghvigmelnguq.	Mangteghamun	kaasaghtughluni	nagaquqii	aynganangalghiitlu	tukalegalghiitlu.
B03_15_Luke_V26	Ataasiq	qepghagata	tuqlughluku	aaptekaa	saaqutangi.
B03_15_Luke_V27	Qepghaghtem	pikaa,	‘Uyughaan	kaasimaaq.	Atagpek	tuqutiighutesimaa	quwintallghaneng	kaawaghaam,	qayughllak	kaallghii	yaywaaseng	pinighluni.’
B03_15_Luke_V28	Anengaa	sakritkaq,	iteghyugumangitkaqlu.	Atangan	aanvikluku	iitghesqughaaqaa.
B03_15_Luke_V29	Iwernga	atani	pikaa,	‘Ayumiqullelghutni	qepghaateghllagamken,	qaatkenghisigatanka	qelghutkaghten.	Tawalliima	goat-aaghaghmeng	tuqutiighusigataghpenga	ilakumtaaqullghiini	neqenghaghqesqelluta.
B03_15_Luke_V30	Iwernga	uum	ighneghpek	sakusiiqegkaqaa	manin	aghnanun	yugusimeggneng	akikikayugneng.	Enkaam	uteghnighyan	whaa	elpek	tuqutiighutestan	quwintallghaneng	kaawaghaam!’
B03_15_Luke_V31	Atangan	pikaa,	‘Ighnemni,	quunpeng	elpek	whangkunnitaquten.	Qamaglluki	saghyanka	elpek	pikaten.
B03_15_Luke_V32	Iwernga	quyaluta	neqenghaghqengnguukut,	qayughllak	una	uyughaan	tuqukaayalghii,	unguvaamaaq;	iflakaayalghii	naalkumaaq.’”
B03_16_Luke_V1	Taagken	Jesus-em	ungipaghaatkii	maligsaaghteni,	“Taawanguq	aklungilnguq	yuuk	qepghaghtelguftuq,	umiilgutistengllaqaa	saghyaminun.	Ataasimi	aghneghmi	kitum	ungipaasimakanga	aklungilnguq	yuuk	umiilgutistengllaqaanun	sakusiiqniluki	saghyangi.
B03_16_Luke_V2	Enkaam	tagsighluku	pikaa,	‘Samaniluten	nagaqughaqsiken?	Umiilgutinanighnaquten	saghyamnun.	Enkaangam	whangamnun	tagitiki	igaghten;	yuvghiighnaqanka.’
B03_16_Luke_V3	Taana	yuuk	sumeghtaghaqaq,	‘Umiilegma	taaqestaanga	qepghaqamneng.	Sanaqsingangam?	Kayaatepigtunga	laagmun,	kaynguyugaqungallu	tungsighniilleghqamneng.
B03_16_Luke_V4	Qepghaqiighuskuma	paninang	yugnun	tuguklightesugtunga	ellngitnun.’	Enkaam	tawaten	pikaq.
B03_16_Luke_V5	Tagsiqlighteqii	ataasikaghtiita	asengelget	umiilegmineng.	Sivuliq	aaptekaa,	‘Naten	angkaan	asingemazigu	umiilka?’
B03_16_Luke_V6	Kiimsiqaa,	‘100-nguut	aqimleghutaghllaget	olives-em	mesiighaneng	imalget.’	Taagken	pikaa,	‘Tuguluku	asengegpek	igaa,	aqumqaghlluten	igaqigu	50’.
B03_16_Luke_V7	Taagken	ilanga	aaptekaa,	‘Elpek	naten	angkaan	asingemazigu?’	Kiimsiqaa,	‘1,000	bushels-nguut	wheat-et’	Taam	yugem	pikaa,	‘Tuguluku	asengegpek	igaa,	igaqigu	800’.
B03_16_Luke_V8	Umiilgan	usuqegkaa	ataasiighneghilnguq	qepghaghteni	peghqiniqellghaneng.	Ipanguuq	uum	nunam	yugi	ilameggneng	akilpeganeghmeggni,	tukfightuneghmeggni,	peghqiniqataghaghaqut	nighugmelngughneng	yugneng.
B03_16_Luke_V9	Ungipaatamsi,	nunamelnguq	aklungisi	kayusiitusiqiteggu	yugnun	ilakumtaangllaasiiluku	elpesinun.	Taagken	tuqukufsi	aklungisi	unilleqasi,	enkaam	upughatellengellequsi	kenlengilngughnun	nekaghqanun.
B03_16_Luke_V10	Kina	alngunak	ataasiighmeskumi	sayaghqasqughhaghminun,	ataasiighmellequqlu	sayaghqalghutminun.	Kina	alngunak	ipapighqigalkumi	sayaghqasqughhaghminun,	ipapighqennaanghituqlu	sayaghqalghutminun.
B03_16_Luke_V11	Ataasiighmesimangilkufsi	atuqaqngafsiki	aklungit	nunamelnguut,	kitumngam	neghyukulleqaki	elpesinun	aklungipiiget?
B03_16_Luke_V12	Enkaam	ataasiighmesimangilkufsi	kinkut	pingitnun,	kitumngam	tuunelleqisi	elpesi	pigpesineng?
B03_16_Luke_V13	Qepghaghtem	qepghaannaanghitaak	maalghuk	umiilgek.	Maalghugegneng	umiilelgukumi	ugumikelleqaa	aallgha,	piniqelleqaa	ilanga,	nalighmeng	qaatkelleqaa	aallgha,	siivaknaanghitaa	ilanga.	Piniqnaanghitagsi	qerngaagkenka	Kiyaghneghenkuk	maninkuk.”
B03_16_Luke_V14	Pharisees-et	maniyuneghpalluut	nagasamegteggu	tamaana	qamaglluku,	legasiighwaatkegkaat	Jesus.
B03_16_Luke_V15	Iwernga	Jesus-em	pikii,	“Elpesi	pinighsugningllaghaqusi	yuget	esghaamanghitni,	iwernga	Kiyaghneghem	liisimakiisi	ipa	natetulesi	ilugpesigun.	Sangwaat	yuget	megnukegkiit	satngunghitut	Kiyaghneghem	esghaamanghani.
B03_16_Luke_V16	“Kiyaghneghem	yugnun	tuunegkaqii	Liilightuusatlu	uuknaliqistetlu	igaqegkiit	atuqesqelluki	kenlanga	John-em	Paaptaayestem	tagillghanun.	Taam	kingunganeng	Pinilghiit	Ungipat	Ataneghpagullghaneng	Kiyaghneghem	ayuqelghiit	ungipaqinguut.	Enkaam	qamaglluteng	yuget	qevuutepiglluteng	iteghnaqutkeghllakaat.
B03_16_Luke_V17	Iwernga	piyaqnaghataghaghtuq	iqitelleghqaa	ataasiq	tagneqraghhaq	Liilightuusaneng,	qilagenkuk	nunankuk	aviighutelleghqagkeneng.
B03_16_Luke_V18	“Kitum	alngunak	peglluku	nuliini,	allaneng	nulightuqumi	gelghaghniighllequq.	Kitumllu	alngunak	tugukumigu	pegtekaq	aghnaq	gelghaghniighllequq.”
B03_16_Luke_V19	Taagken	Jesus-em	pikii,	“Taawanguq	aklungilnguq	yuuk	pilugugngalghii	akitupiglleghhiineng	aatkaneng.	Aghhutanga	tamaghhaan	neqem	akitullghinaaneng	neghaqelghii	siiptiighllagaqluni.
B03_16_Luke_V20	Taawallunguq	aklumalghii	yuuk	aatgha	Lazarus.	Aghhutanga	tamaghhaan	tagitaqegkangat	aklungilnguum	mangteghaanun	lliiqluku	eslaklighneghakun	amigllagan.	Kitumun	neghestesupigtaqsalghii	ifkaghqelleghmeng	asinganilngughmeng	tipelngan	aklungilnguum.	Uvinga	alqwaaghngalghii	ukiqelleghmeng	enkaam	qikmit	tagiluteng	alungraqaqegkangit.
B03_16_Luke_V22	Tagtalmi	aklumalghii	yuuk	tuqukaq,	enkaam	yaqulget	aglaatkaat	Abraham-em	nayaanun.	Aklungilnguqlu	yuuk	tuquyan	lliifqaat.
B03_16_Luke_V23	Hades-mi	aklungilnguq	yuuk	ikfiqeghllaguftuq.	Quulmun	esghaghyalghiimi,	uyavaghpanllukek	esghaqakek	Abraham-enkuk	Lazarus-enkuk	saaqwliqullutek.
B03_16_Luke_V24	Enkaam	aklungilnguq	yuuk	akilghuukaq,	‘Ataay,	Abraham,	nangllegyaguteqeghtinga!	Kayagtigu	Lazarus,	ighneghwaani	nepluku	meghmun	uluka	nenglekegsaghtuqaghligu,	qayughllak	kenghem	ikfiqesteghllagwaanga!’
B03_16_Luke_V25	Iwernga	Abraham-em	pikaa,	‘Ighnemni,	neqamikan	nunami	kiyagtaaghuluten	pinilghiimeng	pilgukaalghiiten,	Lazarus	pilgumaluku	seghleghmeng.	Iwernga	maaten	itagnaghillengumaaq,	elpek	ikfiqeghllagumaluten.
B03_16_Luke_V26	Taam	saaghwakun,	akulemnnituq	aangepiglleghhii	aghvighyaghllak.	Enkaam	ukegken	kina	aghvighpagningituq	elpesinun,	taagegken	kina	aghvighpagningituq	whangkunnun.’
B03_16_Luke_V27	Aklungilnguum	yugem	pikaa,	‘Naqam	Ataay,	tungsighvikaghllaken,	Lazarus	kayagtaghtigu	atama	mangteghaanun,
B03_16_Luke_V28	qayughllak	tallimaneng	anglegutelguunga.	Kelengasaaghyaghtughliki	luuraq	taginayukata	whavek	ikfiqfigllagmun!’
B03_16_Luke_V29	Iwernga	Abraham-em	pikaa,	‘Igaquqiit	Moses-emllu	uuknaliqistetlu	ellngitnitut,	liitiviknakangit.’
B03_16_Luke_V30	Aklungilnguum	yugem	pikaa,	‘Nakaan,	ataay	Abraham!	Itupill	kitum	tuqumasliighneng	takuyaqumiki,	avuteghqelluteng	seghleghqennanighnayaghtut.’
B03_16_Luke_V31	Iwernga	Abraham-em	pikaa,	‘Liitfikumangilkumegteki	igaquqiit	Moses-emllu	uuknaliqistetlu,	talwa	ugpeghtesnaanghitii	tuqumasliighem	unguvaghluni	ungipaaskumiki.’”
B03_17_Luke_V1	Jesus-em	maligsaaghteni	pikii,	“Seghleghqestinaqutkellghet	quunpeng	piyaghqaagut.	Iwernga	seghleghwaaghunaqnguuq	taana	seghleghqestinaqutkilghii	yugneng.
B03_17_Luke_V2	Taam	yugem	seghleghqestekagu	naliit	mekestaaghhaat	ugpeqingalghiit	whangamneng,	itagnaghnayaghtuq	yuget	qaamqaghfikluku	uyghagllagmeng	uyaqghwakun	miluusaqumegteggu	kelliimun.
B03_17_Luke_V3	Enkaam	kelengalusi!	Seghleghqesnaqutkegpenaki	yuget.	“Ugpeqaalguten	seghleghqegkan,	aghyuughnaken.	Enkaam	avuteghqelluni	seghleghqennaniqan,	seghevunnaken.
B03_17_Luke_V4	Ataasimi	aghneghmi	maaghraghvinlegneng	seghletun	pikangaten,	tagiighaataqanllu	elpenun	maaghraghvinlegneng	whaten	pimaghmi,	‘Qivghukepigtamken	seghletun	piighaatallemneng’,	seghevutepestaaghyaghqaqan.”
B03_17_Luke_V5	Apostle-et	Ataneq	pikaat,	“Ugpeqilleghtughtaghaqaghqut!”
B03_17_Luke_V6	Atanghem	pikii,	“Ugpeqillelguyaqufsi	mustard-em	piitutangatun	angkalghiimeng,	una	mulberry	uqfik	whaten	pikufsigu,	‘Akughtuumaghpek	iikluten,	piisaghtaa	kelliikun’,	qaatkennayaghiisi.”
B03_17_Luke_V7	“Nalighsi	qepghaghtelguyaqumi	piitesighaghvigmi	nunamun	laagwaaghtemeng,	nalighmeng	penniighmeng	aflengakikayugmeng,	uteghniqan	qepghaghvigmineng	pinayaghsiguu,	‘Esnevaghaghlluten,	neghi’?
B03_17_Luke_V8	Nakaa!	Itupill	whaten	pilleqan,	‘Yataaghqigu	neghyaghqaqa.	Simightughluten	kepsiiqunga	neghyaghqamneng,	meghyaghqamneng.	Neneghmeng	taaqegkuma,	neghumaghpek,	meghumaghpek	pilghaaten.’
B03_17_Luke_V9	Umiilgem	iyamsiqayugviknaanghitaa	qepghaghteni	qayughllak	taawaraaghinaq	qelellghatun	piiqelghii.
B03_17_Luke_V10	Elpesillu	tawatetusi.	Apeghiighumakufsiki	qamaglluki	Kiyaghneghem	qelghutkii,	whaten	pillequsi,	‘Qepghaghtenginaagukut;	taawaraaghinaq	qelghutkaghhiinaat	piiqaput.’”
B03_17_Luke_V11	Jesus	Jerusalem-emun	pitkelluku,	igleghtekaq	akulegkenkun	Samaria-nkuk	Galilee-nkuk.
B03_17_Luke_V12	Nengiighhaghmun	kaataquqlu,	qulaghyaget	yuget	leprosy-lget	nallaqaat.	Uyavaqaanlluteng
B03_17_Luke_V13	akilghuukat,	“Jesus!	Yuguniiq!	Nangllegyagutaghtikut!”
B03_17_Luke_V14	Esghaghyamiki	pikii,	“Aglaghtek	priest-enun	yuvghiighesqellusi.”	Igleghsimaluteng	naallghutkat,	ukmangiitkat	leprosy-meggneng.
B03_17_Luke_V15	Taagken	ataasim	esghaghluku	naallghutelleni,	Jesus-mun	uteghlluni,	iglagtuluni	usuqegkaa	Kiyaghneq.
B03_17_Luke_V16	Jesus-em	itegaan	sivungakun	sekelluni	nunamun	iyamsiqayugvikegkaa.	Yuuk	taana	Samaria-ghmiinguftuq.
B03_17_Luke_V17	Taagken	Jesus	pikaq,	“Qulanguyaghtut	naallghutkanka.	Naaki	estamaneng	inglulget	yuget?
B03_17_Luke_V18	Una	nakumii,	ellnginaawaa	uteghlluni	usuqiyaghtulghii	Kiyaghneghmun?”
B03_17_Luke_V19	Taagken	Jesus-em	pikaa,	“Nekevluten	ighleghten,	ugpeqilleghpek	naallghutestaaten.”
B03_17_Luke_V20	Ilangita	Pharisees-et	aaptekaat	Jesus	qakun	Ataneghpagullgha	Kiyaghneghem	tagiyaghqaatanga.	Kiimsiqii,	“Ataneghpagullgha	Kiyaghneghem	taginguuq	iwernga	yuget	esghaghyaghqaqenghitaat	qayughllak	nalluniighusiilnguq.
B03_17_Luke_V21	Enkaam	kina	alngunak	whaten	pinaanghituq,	‘Ii-i,	whaantuq!’	nalighmeng	‘Esgha	tazigna!’	qayughllak	Ataneghpagullgha	Kiyaghneghem	ilugpesinituq.”
B03_17_Luke_V22	Taagken	maligsaaghteni	pikii,	“Ukegkuni	aghneghni	tagilghiini	whangamnisugllagllequsi,	Ighneghani	Yugem,	waran	ataasimun	aghneghmun,	iwernga	taana	aghneq	esghaghnaanghitaghsi.
B03_17_Luke_V23	Yuget	ungipaalleqiisi,	‘Ii-i,	esgha	tazigna	Ighnegha	Yugem!’	nalighmeng	‘Ii-i,	whaantuq!’	Iwernga	takugpenaki,	maligtegpenaki.
B03_17_Luke_V24	Katam	nighugpaguutellghem	nighugtellghatun	qilaga	inglunganeng	agavek	inglunganun,	tawatesaghqaaguq	Ighnegha	Yugem	uteghniqumi	nunamun.
B03_17_Luke_V25	Iwernga	sivukluni,	Ighnegha	Yugem	uglalghiimeng	ikfiqepestaaghyaghqaaguq,	ighsaksaghqaqaatlu	maaten	kiyaghlleghhiit	yuget.
B03_17_Luke_V26	Sivungani	uteghnilleghqaan	Ighneghan	Yugem,	yuget	kiyaghtaallghit	tawatesaghqaagut	yuget	kiyaghtellghistun	taagani	aghneghni	Noah	kiyaghtengnguluku.
B03_17_Luke_V27	Yuget	neghaqluteng,	meghaqluteng,	nengughutaqluteng,	aang'ghutiiqluteng	pikaagut	kenlanga	Noah-m	ark-mun	itellghanun.	Taagken	uleveghllagem	tuququqaqii	qamagtengngwaaghluki.
B03_17_Luke_V28	Yuget	kiyaghtaallghit	tawatesaghqaagut	yuget	kiyaghtellghistun	taagani	aghneghni	Lot	kiyaghtengnguluku.	Yuget	neghaqluteng,	meghaqluteng,	tukfighiiqluteng,	akikiiqluteng,	piitesighaghaqluteng,	nekeftiiqluteng	pikaagut.
B03_17_Luke_V29	Iwernga	tawani	aghneghmi	Lot	aghulaqsan	Sodom-emeng,	qilagmeng	eslallugughtekaaguq	keneghmengllu	sulphur-mengllu,	enkaam	tuququqaqii	qamagtengngwaaghluki.
B03_17_Luke_V30	“Tawani	aghneghmi	Ighnegha	Yugem	aliightekan,	yuget	kiyaghtaallghat	almesiqsaghqaqaa	yuget	kiyaghtaalqesaqangistun	sivunghani.
B03_17_Luke_V31	Taam	aghneghani,	yuuk	mangtegham	qaaynganilnguq	ukifqaami	pilghaaq	mangteghami	ilunganun	saghyaqunaluni.	Tawateghpigaq	piitesighaghvigmelnguq	mangteghaminun	pifqaami	pilghaaq.
B03_17_Luke_V32	Neqamikiteggu	sakaatanga	Lot-em	nulighha!
B03_17_Luke_V33	Enkaam	kitum	alngunak	peggneghilkumigu	unguvalleni	Ataneghmun,	iflayaghqaqaa.	Iwernga	kitum	alngunak	pegtekumigu	unguvalleni	Ataneghmun,	unguvallengepiigllequq.
B03_17_Luke_V34	Ungipaatamsi,	Ighnegha	Yugem	tagikan,	tawani	unugmi,	maalghuk	qavaallequk	ataasimi	qavaghvigmi.	Aallgha	tugulleqaa,	ilanga	uneglleqaa.
B03_17_Luke_V35	Maalghuk	aghnak	qerngaagmek	kagimtillequk	grain-meng.	Aallgha	tugulleqaa,	ilanga	uneglleqaa.
B03_17_Luke_V36	Maalghuk	yugek	piitesighaghvigmellequk.	Aallgha	tugulleqaa,	ilanga	uneglleqaa.”
B03_17_Luke_V37	Maligsaaghtet	aaptekaat,	“Ataneq,	nani	tamaakut	piyaghqaagwat?”	Jesus-em	kiimsiqii,	“Nani	alngunak	kemegkwaalgukan	qawaagpaget	qerngughfikelleqaat.”
B03_18_Luke_V1	Taagken	Jesus-em	ungipaghaatkii	maligsaaghteni	apeghtughnaluki	quunpeng	yughiisqelluki	iilqayufqiita.
B03_18_Luke_V2	Pikii,	“Taawanguq	neghllagmi	nanqigtista	alingigalnguq	Kiyaghneghmeng,	asistaaghaqegkangillu	yuget.
B03_18_Luke_V3	Tamaanteftuqlunguq	neghllagmi	ugingighaq.	Nanqigtista	awen	takqwaaqegkanga	whaten	piiqluku,	‘Nallghusaataghtinga	anguyiqelghiimeng	whangamnun!’
B03_18_Luke_V4	Nanqigtistem	kayusiisunghiteghngaaghmigu	iwernga	tagtalmi	sumeghtaghaqaq,	‘Qaywa	alikigateghngaamkun	Kiyaghneq,	asistaaghaqeghngaamkillu	yuget,
B03_18_Luke_V5	kayusiinnaqaqa	ugingighaq	qayughllak	qinuyugsimanginaghnaqaanga.	Kayusiinneghilkumkun	qinuughhnaqaanga.’”
B03_18_Luke_V6	Taagken	Atanghem	nagneghutkii,	“Liitivikiteggu	seghleghem	nanqigtistem	pillgha.
B03_18_Luke_V7	Kiyaghneghem	nallghusaasaghqaqii	nakmikegkani	yughalghiit	aghneghtuumaan,	unugtuumaan.	Kiyaghneq	sukangisigatuq	kiimsighilleghminun.
B03_18_Luke_V8	Ungipaatamsi,	Kiyaghneghem	nallghusaatqaghsaghqaqii.	Qaywaa	Ighnegha	Yugem	uteghniqumi,	nunami	naalkulleqaa	ugpeqillelegmeng?”
B03_18_Luke_V9	Jesus-em	unallu	ungipaghaatkegkaa	yugnun	sumeghmeggni	pinighniluteng	pilghiinun,	asistaaghiiqlutengllu	pilghiinun	tamanganun.
B03_18_Luke_V10	Pikii,	“Maalghuk	yugek	Temple-mun	yughaghyaghtuumalghiik,	ataasiq	Pharisee,	ilanga	tax-meng	qerngughtista.
B03_18_Luke_V11	Pharisee	nekevluni	ellmineng	yughaatkegkaq,	‘Kiyaghneq,	iyamsiqayugvikamken	ilangistun	yuget	ayuqenghitunga,	wayaghniightengunghitunga,	Liilightuusaneng	naafqiistengunghitunga,	gelgaghniightengunghitunga,	talwa	uutun	tax-meng	qerngughtistetun	ayuqenghitunga.
B03_18_Luke_V12	Santilleghni	maalghugegneng	fast-aaqunga,	allgeghneghmallu	qulaghqellgha	tuunaqaqa.’
B03_18_Luke_V13	Iwernga	tax-meng	qerngughtista,	uyavanlluni	nekevghaghmi	talwa	sivugtegpenani	qilagmun,	naqam	sakimani	tenglugmigumiita	pikaq,	‘Kiyaghneq,	seghleghqestenguunga.	Nangllegyaguteqaghtinga!’”
B03_18_Luke_V14	Taagken	Jesus-em	pikii,	“Ungipaatamsi,	tax-meng	qerngughtista	neminun	aglaqaaguq	nallghusallengluni	Kiyaghneghem	elqughutngallghanun,	nakaan	Pharisee.	Qayughllak	kina	alngunak	ellmineng	anglisleghhii	ukavaghsaghqaaguq,	enkaam	kina	alngunak	ellmineng	ukavaghlleghhii	anglistellengyaghqaaguq.”
B03_18_Luke_V15	Taagken	ilangita	yuget	talwa	taghnughhaghhateng	tagitkiit	Jesus-mun	saafluki	quyastesqelluki.	Taawanginaq	maligsaaghtet	esghaghyamegteki	ineghtekiit	angayuqiit	tagitefqiita	pisqelluki.
B03_18_Luke_V16	Iwernga	Jesus-em	tagsighluki	taghnughhaat,	maligsaaghteni	pikii,	“Yeqay	taghnughhaat	tagilit	whangamnun,	aghuliightefqiita,	qayughllak	Ataneghpagullgha	Kiyaghneghem	taghnughhaghestun	ayuqelghiit	pikaat.
B03_18_Luke_V17	Ipa	ungipaatamsi,	kitum	alngunak	tuguklinghilkumigu	Ataneghpagullgha	Kiyaghneghem	taghnughhaghtun,	iteghnaanghituq.”
B03_18_Luke_V18	Ilangani	pilleghmi	igleghutistem	Jesus	aaptekaa,	“Pinilghii	Apeghtughista,	naten	sakuma	allgeghhnayaghsikun	kenlengilnguq	unguvalleq?”
B03_18_Luke_V19	Jesus-em	kiimsiqaa,	“Sangama	pinilghiingunizinga?	Kiyaghneghhiinaaguq	pinilghii,	kina	alngunak	pininghituq.
B03_18_Luke_V20	Liisimakaten	Liilightuusat,	‘Gelgaghniighpenang,	Yugtaghpenang,	Teglegpenang,	Iqlengiqutkigpenang,	Quulvaghlukek	atanllu	naanllu.’”
B03_18_Luke_V21	Yugem	pikaa,	“Anglinghhaatemneng	ima	qaatkengngwaanka	taakut	qamaglluki	Liilightuusat.”
B03_18_Luke_V22	Jesus-em	nagasamigu	pikaa,	“Ataasiq	paninang	piyaghqaqan.	Qamaglluki	saghyaten	akikughluki,	akingi	uyeggnaketen	aklumalghiinun,	enkaam	qilagmi	aklungilgullequten.	Taagken	tagiluten	maligtinga.”
B03_18_Luke_V23	Iwernga	yugem	nagalluku	iilqeghllakaq,	qayughllak	aklungitepiglleghhii.
B03_18_Luke_V24	Jesus-em	esghapagluku	illqelghii	pikaq,	“Piyaqnapigtuq	aklungilngughnun	itelleghqaat	Ataneghpagullgha	Kiyaghneghem!
B03_18_Luke_V25	Ipa	piyaqniisaghqaaguq	camel-em	suflughutelleghqaa	sikuum	iiyngakun,	aklungilnguum	yugem	itelleghqaaneng	Ataneghpagullgha	Kiyaghneghem.”
B03_18_Luke_V26	Tamaakut	nagallghiit	aaptekaat,	“Kinangam	yugulillengelleqa?”
B03_18_Luke_V27	Jesus-em	kiimsiqii,	“Yuget	piyaghqaqenghilkangit,	Kiyaghneghem	piyaghqaqii.”
B03_18_Luke_V28	Taagken	Peter-em	pikaa,	“Ii-i!	Unilluki	neput,	maligtamken.”
B03_18_Luke_V29	Jesus-em	pikii,	“Ipa	ungipaatamsi,	kitum	alngunak	uniskumigu	neni,	nuliini,	angleguteni,	angayuqagni,	avaqutani	apalluqluku	Ataneghpagullgha	Kiyaghneghem,
B03_18_Luke_V30	whani	kiyaghtaalleghmi	allgeghuteghllagyaghqaaguq.	Enkaamllu	qilagmi	kenlengilngughmeng	unguvallengellequq.”
B03_18_Luke_V31	Taagken	Jesus-em	awiitutaghlluki	qula	maalghuk	siipneqluku	maligsaaghteni	pikii,	“Nagataghtek!	Jerusalem-emun	pinaqukut.	Uuknaliqistet	igaqullghit	Ighneghaneng	Yugem	ayuqelghiit	qamaglluteng	apeghiighnaqnguut.
B03_18_Luke_V32	Jerusalem-emi	Jews-et	igleghutistengita	tuguluku	tuunelleqaat	Gentile-enun.	Enkaam	legasiighwaatkelleqaat,	kayngusaakelleqaat,	qesiqulleqaat,
B03_18_Luke_V33	kagsagmiglleqaatlu.	Taagken	tuqulleqaat,	iwernga	pingayiitangani	aghneghem	unguvaghllequq	unguvalleghmun.”
B03_18_Luke_V34	Iwernga	maligsaaghtengita	liigikepagningitkaat	qayughllak	sameng	pillgha	whateghlluwaaghunghilnguq	ellngitni.	Nallukegkaat	sangwaa	akuzitkaqutanga.
B03_18_Luke_V35	Jesus	kaasaghtughaquqlu	Jericho-mun,	ayaakaq	yuuk	aqumgaftuq	tumet	saaghwitni,	tungsighralghii.
B03_18_Luke_V36	Yulghuteghllaget	naghughqaallghiit	nagasamiki,	aapqughaaqaq	sangwaa	saaqutanga.
B03_18_Luke_V37	Ungipaatkaat,	“Jesus	Nazareth-eghmii	naghughtaquq.”
B03_18_Luke_V38	Ayaakaq	yuuk	akilghuukaq,	“Jesus,	Ighnegha	David-em!	Nangllegyaguteqeghtinga!”
B03_18_Luke_V39	Tamaakut	sivullgaalghiit	ineghtekaat	nepiighesqelluku.	Iwernga	iglaghtaaghalluni	akilghuukaq,	“Ighnegha	David-em,	nangllegyaguteqeghtinga!”
B03_18_Luke_V40	Jesus-em	aghuliighluni	tagitestekaa,	tughaaghyatni	aaptekaa,
B03_18_Luke_V41	“Sameng	sasqelluten	piiqsin?”	Kiimsiqaa,	“Ataneq,	esghaasagusugtunga.”
B03_18_Luke_V42	Jesus-em	pikaa,	“Esghaasaguten!	Ugpeqilleghpek	naallghutaaten.”
B03_18_Luke_V43	Tawaninginaq	esghaasagulluni	maligtekaa,	usuqumaan	Kiyaghneq.	Qamaglluteng	yulghuteghllaget	esghaghyamegteggu	ellngitallu	usuqegkaat	Kiyaghneq.
B03_19_Luke_V1	Jesus	kaalluni	Jericho-mun	akulngakun	igleghtekaa.
B03_19_Luke_V2	Taawanguq	umiilgat	tax-meng	qerngughtistet,	aatgha	Zacchaeus,	aklungilnguq.
B03_19_Luke_V3	Esghaghyukaa	naliitanga	Jesus,	iwernga	amsakaghtaghhaatmineng	esghaamangilkanga	qayughllak	yugtupiglleghhii.
B03_19_Luke_V4	Enkaam	aqfaatkaq	sivutghulluki	yulghutet,	taagken	mayuqaa	sycamore-a	uqfik	esghaghnaluku	Jesus	qayughllak	taakwagun	naghughhnaqelghii.
B03_19_Luke_V5	Jesus	kaalluni	uqfigmun,	sivugfikluku	pikaa,	“Zacchaeus,	egmiinaq	ukigi	qayughllak	aghneghmi	whani	elpesinitepestaaghnaqnguunga.”
B03_19_Luke_V6	Ukigaghlluni,	ellmeggnun	Jesus	aglaalluku	quyakepiglluku	upughatkaa.
B03_19_Luke_V7	Yulghutet	esghapagluku	qamaglluteng	akuzimleghaatkegkaat,	“Seghleghqestemun	aga	aqelqaayaghtughtuq!”
B03_19_Luke_V8	Iwernga	Zacchaeus-em	nekevluni	Ataneq	pikaa,	“Ataneq,	aveglluku	aklungika	tuunaqaqa	aklumalghiinun.	Enkaam	puughsimakumkun	kina	estamaghqelluku	veghulleqaqa.”
B03_19_Luke_V9	Jesus-em	pikaa,	“Aghneghmi	whani,	uum	yugem	ugpeqegkaqutmineng	Kiyaghneq,	ellnga	kingunqaaghtepiigaa	Abraham-em.	Enkaam	Kiyaghneghem	yugulii	mangteghami	whani	kiyaghlleghhiit.
B03_19_Luke_V10	Ighnegha	Yugem	tagikaaguq	ivaghinaluni	iflakaneng	yugulinaluki.”
B03_19_Luke_V11	Yuget	nagatngukangat	Jesus.	Sumeghmeggni	kaaskumi	Jerusalem-emun	Ataneghpagullgha	Kiyaghneghem	piinlighaghhnaqniluku	pikaat.	Enkaam	liigikesqelluki	Jesus-em	ungipaghaatkii.
B03_19_Luke_V12	Pikii,	“Aangwaaq	yuuk	aghulaqumalghii	uyavanun	nunamun	umiilgughhnaluni,	apeghiiqumi	uteghnighyaghqaaluni.
B03_19_Luke_V13	Aghulaqfagilgami	tagsighteghluki	qula	qepghaghteni	tunquqii	gold-meng	coin-meng.	Pikii,	‘Kenlanga	uteghnillemnun	tukfighisiqitekillu	akilpegaasiqitekillu	nulastesqelluku	manika.’
B03_19_Luke_V14	Iwernga	nunalgutangita	ugumikegkangat,	enkaam	aghulaqsan	kayagtekiit	yuget	umiilegpigaghmun	whaten	pisqelluku,	‘Taana	yuuk	umiilkesunghitaghput.’
B03_19_Luke_V15	“Iwernga	Umiilegpigaam	aangwaaq	yuuk	umiilgughtestekaa.	Uteghnighluni	nunaminun	tagsiqliqii	qepghaghtet	manilitkani	liigiknaluki	naten	angkaan	allgeghusimatangi.
B03_19_Luke_V16	“Sivuliim	tagiluni	pikaa,	‘Ataneq,	taagken	tagivaqaghpeneng	allgeghsimaanka	qulaghyaget	gold-et	coin-et.’
B03_19_Luke_V17	Umiilgem	pikaa,	‘Seghleghhalek,	pinilghiinguuten	qepghaghta!	Ataasiighmetutegpeneng	sasqughhaghmun,	igleghutistengllaghnaqamken	qulaghyagnun	neghllagnun.’
B03_19_Luke_V18	Tuunglighhaan	qepghaghtem	tagiluni	pikaa,	‘Ataneq,	taagken	tagivaqaghpeneng	allgeghsimaanka	tallimagyaget	gold-et	coin-et.’
B03_19_Luke_V19	Umiilgem	pikaa,	‘Elpek	igleghunnaqaten	tallimat	neghllaget.’
B03_19_Luke_V20	Taagken	pingayaat	qepghaghtet	tagiluni	pikaa,	‘Ataneq,	ang,	gold-a	coin-en,	kakegllugiitakun	iimgulluku	iiqaqaqa.
B03_19_Luke_V21	Alikamken	aaghsaghqaanghitutegpeneng.	Tugutkayuguuten	elpek	pikenghilkegpeneng,	saghnakayuguutenllu	piitesighaqaqenghilkegpeneng.’
B03_19_Luke_V22	Umiilgem	pikaa,	‘Uyuq,	seghleq	qepghaghta.	Akuziteten	elpenun	nanqigtusiqnaqanka.	Liisimakaghpenga	aaghsaghqaanghilnguugunga.	Tugutkayuguunga	whanga	pikenghilkemneng,	unataqayuguungallu	piitistekaqenghilkemneng.
B03_19_Luke_V23	Sangan'ngam	manika	kanaghhnanighsigu	bank-amun?	Uteghnillemni	veghhnayaghaqa	allgeghnelighluku.’
B03_19_Luke_V24	Taagken	nekevghallghiit	tawani,	pikii,	‘Tuguluku	ellnganeng	gold-a	coin-a	tuuniteggu	qepghaghtemun	qulaghyak	coin-elegmun.’
B03_19_Luke_V25	Pikaat,	‘Ataneq,	siingenllu	qulaghyak	coin-elguuq!’
B03_19_Luke_V26	Umiilgem	pikii,	‘Ungipaatamsi,	tamaghhaghmi	sameng	allgeghutkaq	tuunegkamneng	tuunataghaghyaghqaaguq.	Iwernga	taana	allgeghutellghilnguq,	talwa	salgughngaan	ellnganeng	iqilleqiit.
B03_19_Luke_V27	Taagken	umiilek	pikaq,	Naaki	tamaakut	anguyagenka	umiilgutesunghilnguut	whangamnun?	Tagilluki	whavek	tuququghteki	manumni!’”
B03_19_Luke_V28	Ungipaghaneghmeng	apeghiighyami	Jesus-em	sivullgaaqii	Jerusalem-emun.
B03_19_Luke_V29	Tughaaghaqaaklu	Bethphage-enkuk	Bethany-nkuk,	Mount	Olives-melnguuk,	maalghuk	maligsaaghtegni	kayagtekakek	sivullgaaqestiisqellukek.
B03_19_Luke_V30	Pikakek,	“Tazingavek	nemun	aglaghtek,	iitghutkelluku	esghaghlleqaghtek	donkey-ghaq	petugngalghii;	kitum	alngunak	igleghusiqigalkanga.	Itemulluku	taginnakesek.
B03_19_Luke_V31	Kitum	aaptekangistek,	‘Sangan	itemutestegnegu?’	Whaten	kiimsighnaaghaghtek,	‘Atanghem	atuqsugaa.’”
B03_19_Luke_V32	Taagken	aghulaqlutek	esghaqaak	Jesus-em	apellghatun	ayuqluku.
B03_19_Luke_V33	Itemusimaluku	donkey-ghaq	yugita	aaptekagket,	“Sangan	donkey-ghaq	itemutestegnegu?”
B03_19_Luke_V34	Kiimsiqiik,	“Atanghem	atuqsugaa.”
B03_19_Luke_V35	Enkaam	Jesus-mun	tagilluku,	qaaslimeggneng	tefqughvikluku	donkey-ghaq,	taagken	Jesus	aqumestekaat	qaayngakun.
B03_19_Luke_V36	Igleghsan,	yuget	qaasliteng	saaghquqiit	tuumkaghqaakun.
B03_19_Luke_V37	Jerusalem-emun	kaasaghtughluni,	kaataqaallu	ukigyaghaq	tumenilnguq	Mount	Olives-meng,	iingunaghmeng	maligsaaghtelghuteghllagi	quyateghllagughtekat.	Iglagtupigllutengllu	usuqegkaat	Kiyaghneq	Jesus-em	allaaghlluwhaghtilleghllaganeng	esghapakameggneng.
B03_19_Luke_V38	Pikat,	“Kiyaghneghem	quyasligu	Umiilek	tagilghii	aatghakun	Atanghem!	Nekeggmelleq	qilagmi,	usuqnaghhaleklu	Kiyaghneq	uusqalleghpigaghmelnguq!”
B03_19_Luke_V39	Taagken	ilangi	Pharisees-et	yulghutnilnguut	pikaat,	“Apeghtughista,	maligsaaghteten	nepiighesqiki.”
B03_19_Luke_V40	Jesus-em	pikii,	“Ungipaatamsi,	nepiighngayaqata,	uyghaget	akilghuughllagnayaghtut.”
B03_19_Luke_V41	Jesus	kaasaghtughluni	Jerusalem-emun,	esghaghyamigu	qiyakegkaa.
B03_19_Luke_V42	Pikaa,	“Whaa	maaten	liisimakegkentuq	sangutanga	aklukegkan	kiyaghtesqelluten	nekeggmelleghmi!	Iwernga	maaten	liigikepagningitan.
B03_19_Luke_V43	Aghneghet	kaannaqnguut	anguyagpek	amigiiritaghvingllaghlleqaaten	uzimun.	Aghuliighhnaqngwaat	igleghalleq	iteghmunllu	aanmunllu,	kangllulleqaatenllu	uzimun.
B03_19_Luke_V44	Naafqelleqaaten,	tuququghlleqiitlu	yugten	mingllutegpek	ilunganilnguut,	talwa	ataasiq	uyghak	nemininnanghituq.	Tamaakut	qamaglluteng	piyaghqaagut	qayughllak	liigikenghilken	Kiyaghneghem	yuguliyaghtuqaqsaqangaten!”
B03_19_Luke_V45	Taagken	Jesus	iitghaqngami	Temple-mun,	yuget	tukfightulghiitlu	akilpegalghiitlu	sakritutepiglluki	eslatmun	aanesquqii.
B03_19_Luke_V46	Ungipaatkii,	“Igaqngaaq	Akuzitni	Igaqegkani	Kiyaghneq	pikaaguq,	‘Mangteghaqa	yughaghviguuq	yugnun’,	iwernga	elpesi	iighaghvingllaghaghsi	teglegniightenun!”
B03_19_Luke_V47	Aghhutanga	tamaghhaan,	Jesus	apeghtughikaq	Temple-mi.	Chief	priest-etlu,	apeghtughikayugetlu	Liilightuusaneng,	igleghutistengitallu	yuget	agghitkengngukangat	naten	tuqutelleghqameng.
B03_19_Luke_V48	Iwernga	tuqutepagningitkaat	qayughllak	yulghuteghllaget	kanglluluku	nagatngwaaghutngukangit	apeghtuusii.
B03_20_Luke_V1	Aataasimi	aghneghmi,	Temple-mi,	Jesus	apeghtughimaluku	yugnun,	ungipaqimalukullu	Pinilghiineng	Ungipaneng,	chief	priest-etlu,	apeghtughikayugetlu	Liilightuusaneng,	siivanllequlluteng	takukaat.
B03_20_Luke_V2	Pikaat,	“Ungipaatikut	kitum	qeleghtaten	tawaten	pisqelluten,	nalighmeng	kitum	qelellghakun	tawaten	pinguzin?”
B03_20_Luke_V3	Kiimsiqii,	“Whangallu	aaptaghllamsi.	Ungipaataghtengnga,
B03_20_Luke_V4	John-em	paaptaayeghillgha	Kiyaghneghmeng	pingwaa,	nalighmeng	yugneng?”
B03_20_Luke_V5	Ellmeggneng	akuzimghutkelluku,	pikat,	“Sameng	pinaqesta?	Kiimsiqumteggu	Kiyaghneghmeng	pinguniluku,	whaten	pilleqiinkut,	‘Sanganmi	ugpeqenghitesteggu	John?’
B03_20_Luke_V6	Iwernga,	‘Yugneng	pingunikumteggu’,	qamaglluteng	yuget	milughpagaataghlleqiinkut,	qayughllak	ugpeqngukangat	John	uuknaliqistenguniluku.”
B03_20_Luke_V7	Enkaam	kiimsiqaat	nallukniluku	naken	pingutanga.
B03_20_Luke_V8	Jesus-em	pikii,	“Whangallu	ungipaannaanghitamsi	kitumeng	qelellengegkaatka	tamaavek	pikamnun.”
B03_20_Luke_V9	Taagken	Jesus-em	yuget	ungipaghaatkii,	“Yuuk	piitesighaghvigmini	grapes-meng	piitesighaamalghii.	Navghilluku	aflengakistenun	taagken	ilanganun	nunam	aghulaqluni	muluughllakaq.
B03_20_Luke_V10	Grapes-et	saghnayaghqaaghsata,	qepghaghta	kevgaqegkaa	aflengakistenun	nengini	aqfasqelluki.	Iwernga	aflengakistet	qevuutiighluku	aghulaqestekaat	avangunaan.
B03_20_Luke_V11	Ilanga	qepghaghta	kevgaqegkaa,	ellngallu	qevutiighluku,	kayngusaakluku	aghulaqestekaat	avangunaan.
B03_20_Luke_V12	Enkaam	pingayiitangat	qepghaghta	kevgaqegkaa,	taana	kiitiquluku	eslatmun	miluutkaat.
B03_20_Luke_V13	Taagken	grapes-em	piitesighaghvigan	yuga	pikaq,	‘Sanaqsinga?	Kevaqnaqaqa	whanga	katam	piniqegkaqa	ighneqa,	luuraq	siivaknayukatgu.’
B03_20_Luke_V14	Iwernga	aflengakistet	esghaghyamegteggu	pikat,	‘Una	pagitiyaghqaaguq	whaken	piitesighaghvigmeng,	tuqutelteggu	enkaam	piitesighaghvik	whangkuta	piliilleqaghput.’
B03_20_Luke_V15	Aanesluku	piitesighaghvigmeng	tuqutkaat.”	Taagken	Jesus-em	aaptekii,	“Piitesighaghvilgem	salleqakingam	taakut	aflengakistet?
B03_20_Luke_V16	Tagiluni	tuququghlleqii,	enkaam	piitesighaghvini	tuunelleqaa	ilangitnun.”	Nagasamegteggu	tawaten	pilghii,	pikaat,	“Kiyaghneghem	tawatelluku	apeghiightesneghilligu!”
B03_20_Luke_V17	Iwernga	esghaamakngwaaghluki	aaptekii,	“Una	Akuzin	Igaqegkaq	sameng	pisiiwa?	‘Uyghak	mangteghangllaghtet	ighsakegkaat,	megnunalleghpigaaghtekaaguq	uyghak.’
B03_20_Luke_V18	Tamaghhaghmi	iqulghii	taaggun	uyghagkun	kagimyaghqaaguq.	Iwernga	uyghagem	ulleghvikegkumigu	kina	kagimqelleqaa	pagulanguluku.”
B03_20_Luke_V19	Apeghtughikayugetlu	Liilightuusaneng,	chief	priest-etlu	liigikegkat	Jesus-mun	ellmeng	akuzitkengnguniluteng	ungipaghaatmikun.	Enkaam	tawaninginaq	tuguyukaat	iwernga	alikegkiit	yuget	seghleliighqiinayukata.
B03_20_Luke_V20	Enkaam	iiskughtengngwaaqaat	Jesus	qayughllak	tuunyukangat	Rome-em	governor-nganun,	ellnganun	nanqigtesqelluku.	Tamaaken	apalluqluku	kayagtekiit	riirngistet	nagatesqelluku	Jesus.	Ipapighqesighwaaghluki	anaggutesnaqutkesqelluku	Jesus	akuzillghakun.
B03_20_Luke_V21	Taakut	riirngistet	pikaat,	“Apeghtughista,	whangkuta	liisimakamken	akuzilleghtenllu	apeghtughilleghtenllu	ipanguut.	Atunengwaaq	pikayuguuten	yugnun,	apeghtughaqatenllu	ipalleghmeng	Kiyaghneghem	piyukellghaneng	ayuqelghiimeng.
B03_20_Luke_V22	Ungipaataghtikut,	Kiyaghneghem	Liilightuusaani	elqughutngaa	llivikilleghqaghput	tax-meng	Caesar-mun?	Llivikiltaa-a	nalighmeng	pinghitelta?”
B03_20_Luke_V23	Iwernga	Jesus-em	liisimakegkangi	peghqiniqellghit	enkaam	pikii,
B03_20_Luke_V24	“Kelguvikitengnga	coin-meng.	Kitum	gginaallu,	aatghallu	coin-meta?”	Kiimsiqaat,	“Caesar-em.”
B03_20_Luke_V25	Pikii,	“Tuuniteki	Caesar-mun	tamaakut	Caesar-em	pingi,	enkaam	tuuniteki	Kiyaghneghmun	tamaakut	Kiyaghneghem	pingi.”
B03_20_Luke_V26	Enkaam	riirngistet	Jesus	akuzillghakun	anaggutestepagningitkaat	yuget	sivungitni.	Saghiighayagulluki	kiimsiitangi,	qallegnaniqat.
B03_20_Luke_V27	Taagken	ilangi	Sadducees-et	tagikat	Jesus-mun.	Ellngita	ugpeqngukangit	tuqukat	unguvaghyaghqaanghinniluki.
B03_20_Luke_V28	Pikaat,	“Apeghtughista,	Liilightuusamnni	Moses-em	igaqegkaqaa	whaten,	yugem	anglegutanga	nulightughluni	tuqumakan	avaqutigpenani,	anglegutangan	tuguyaghqaqaa	nulighqesaqanga	avaqutinnaluku	anglegutni	tuqukaq.
B03_20_Luke_V29	Taawanguq	maaghraghvinlek	yuget	anglegutkullghiit.	Nuyekliq	nulightughluni	tuqukaq	avaqutigpenani.
B03_20_Luke_V30	Tuunglighhaan	tuguluku	ugingighaq,	ellngallu	tuqukaq.
B03_20_Luke_V31	Pingagayiitangitallu	tuguluku,	ellngallu	tuqukaq.	Qenwat	qamaglluteng	maaghraghvinlegyaget	anglegutkullghiit	tuqulaghaatkat	avaqutigpenateng.
B03_20_Luke_V32	Kinguliiluni	aghnaq	tuqukaq.
B03_20_Luke_V33	Qamagllutengqun	maaghraghvinlegyaget	nulighhuluku	tugukaqegkangat.	Enkaangam	kitum	nulighqelleqagu	aghnaq	tuqukat	unguvaghtuuskata?”
B03_20_Luke_V34	Jesus-em	pikii,	“Kiyaghtaalleghmi	maaten	yuget	nulightughaqut,	aghnat	aang'ghutaqiit.
B03_20_Luke_V35	Iwernga	tamaakut	Kiyaghneghem	itagnaqegkii	tuqulleghmeng	unguvaghtuusaghqaagut,	kiyaghllequtlu	nutaghami	nunami,	tugutunnaanghitut.
B03_20_Luke_V36	Tawani	unguvalleghmi	yaqulgestun	ayuqsaghqaagut	tuqunaanghitut.	Avaqutaqii	Kiyaghneghem,	qayughllak	tuqulleghmeng	unguvaghtekaagut.
B03_20_Luke_V37	Whateghlluwaaq	Moses-em	ipapighqegkaqii	tuqukat	unguvaghsaghqaaniluki.	Igatgun	igaqaqngamigu	uqfillegaq	kumaghughngalghii	whaten	pikaaguq,	Ataneq	‘Kiyaghneqaa	Abraham-em,	Kiyaghneqaa	Isaac-em,	Kiyaghneqaa	Jacob-em.’
B03_20_Luke_V38	Ellnga	Kiyaghneqaat	unguvalghiit,	qayughllak	ellngani	qamaglluteng	paninang	unguvalghiinguut.	Ellnga	Kiyaghneqenghitaat	tuqukat.”
B03_20_Luke_V39	Ilangita	apeghtughikayuget	Liilightuusaneng	pikaat,	“Apeghtughista,	kiimsighlaataqwaaten.”
B03_20_Luke_V40	Taagken	tetugyagutkaat	aapqughaaneghmeng.
B03_20_Luke_V41	Taagken	Jesus-em	aaptekii,	“Sanganmi	yuget	Christ-a	ighneqniiqatgu	David-mun?
B03_20_Luke_V42	Igaani	Psalms-em	David	pikaalghii,	‘Atanghem	Kiyaghneghem	pikaqaa	Atanqa,	Aqumi	aghenqignemkun,
B03_20_Luke_V43	kenlanga	anguyagten	asingiitellemnun	itegaghpek.’
B03_20_Luke_V44	David-em	tuqluqaa	‘Ataneghmeng’	enkaam	natenmi	ighneqelleqagu?”
B03_20_Luke_V45	Yuget	ellminun	nagatusimaluki,	Jesus-em	maligsaaghteni	pikii,
B03_20_Luke_V46	“Kelengalusi	apeghtughikayugneng	Liilightuusaneng.	Igleghsuneghtuut	aalluteng	akughtuqameng	atkuyaaghmeng,	akilpegaghvignillu	quyakesugaqut	aangwaaghughtekaaluteng.	Synagogue-nillu	neqenghaghqelghiinillu	aqumyuneghtuut	aangwaaghughtekat	aqumutiitgun.
B03_20_Luke_V47	Esghaghlaataquluki	ugingighat	mangteghiighaqiit.	Taagken	pinighniluteng	pisqelluteng	taakluku	yughaghaqut.	Tamaaken	apalluqluku	aghyuullengeghllagyaghqaagut!”
B03_21_Luke_V1	Jesus	Temple-mesimaluni,	esghapakii	aklungilnguut	tunusameggneng	manilghutagnun	kanaghtilghiit.
B03_21_Luke_V2	Taagken	esghapakaa	aklumalghii	ugingighaq	manilghutagnun	kanaghtilghii	maalghugegneng	coin-ngiighhaagneng.
B03_21_Luke_V3	Jesus-em	pikii,	“Ipa	ungipaatamsi,	una	aklumalghii	ugingighaq	kanaghtinguuq	uglaghataghaghluku	tamaakuneng	aklungilngughneng.
B03_21_Luke_V4	Tamaakut	tunquugut	aklungighllagmeggneng,	iwernga	ugingigham	aklumaghllagmini	qamaglluku	tuunaa	kiyaghusighqaqsaqeni.”
B03_21_Luke_V5	Ilangita	maligsaaghtengan	akuzitkegkaat	Temple-a.	Pinighyagutkiit	pinighnaghllaget	uyghaget,	tunusatlu	tuunegkat	Kiyaghneghmun	pinighnaghsaasiqegkiit	Temple-mun.	Iwernga	Jesus-em	pikii,
B03_21_Luke_V6	“Tamaakut	esghaghteghasi,	pilleghqaq	kaasaghqaaguq	talwa	ataasiq	uyghak	tawanlenguq	nemininnanghituq,	qamaglluteng	ulleghqughyaghqaagut.”
B03_21_Luke_V7	Ilangita	maligsaaghtengan	aaptekaat,	“Apeghtughista,	qakun	tamaakut	piyaghqaawat?	Sangulleqa	liisimakusighqaghput	tamaakut	piyaghqaaghtekata?”
B03_21_Luke_V8	Kiimsiqii,	“Kelengatek,	puughtestegpenasi,	qayughllak	uglaq	taginaqnguuq	aatqa	atuqluku	whaten	pimaghmeng,	‘Whanga	Christ-anguunga!’	piiqellequtlu,	‘Pilleghqaq	kaatuq!’	Iwernga	maligsaqunaki.
B03_21_Luke_V9	Kakavegpenasi	nagaququfsiki	nunat	pillugutnguniluki,	nunalgutkullghiitlu	pillugutnguniluki.	Sivukluni	tamaana	piyaghqapestaaghuq,	iwernga	tawaninginaq	iqugtelleq	pinaanghituq.”
B03_21_Luke_V10	Taagken	pikii,	“Nunat	pillugullequt,	ataneghpagullghetlu	pillugutullequt.
B03_21_Luke_V11	Nani	alngunak	nunat	uvelegtaghllagllequt,	neqangisagllagllequt,	allegvikikayugetlu	aqnighneghet	pillequt.	Yuget	esghaghlleqiit	sangwaat	qilagami,	kakavaataghnalghiit,	allaaghlluwhaghyugnalghiitlu.
B03_21_Luke_V12	Iwernga	qamaglluki	tamaakut	pistegpenaki,	tugulusi	amyuqetaatkelleqiisi.	Synagogue-nun	aglaallusi	nanqiglleqiisi	enkaam	anusimingllaghlleqiisi.	Aglaalleqiisi	umiilegnunllu	governor-nunllu	nanqigtesqellusi	whanga	apalluqlunga.
B03_21_Luke_V13	Taana	pilleghqaqaghsi	ungipaqesqellunga	whanga.
B03_21_Luke_V14	Enkaangam	sumeghtaghaatkekestaghpenaan	sameng	pilleghqaghsi.
B03_21_Luke_V15	Whanga	akuzitkaghqalilleqamsi,	peghqinellelilleqamsillu	repall	anguyagpesi	kipullginaaghpagningitiit	akuzillesi	nalighmeng	temnginguninaanghitiit.
B03_21_Luke_V16	Talwa	angayuqaghpesi,	anglegutegpesi,	ilakwaaghpesi,	ilakumtaaghpesi	uveghpagulleqiisi	igleghutistenun,	enkaam	ilasi	tuqulleqiit.
B03_21_Luke_V17	Whanga	apalluqlunga	tamaghhaghmi	yugem	ugumikeraaghlleqiisi.
B03_21_Luke_V18	Iwernga	naasqughpesineng	ataasiq	nuyaq	iflanaanghituq.
B03_21_Luke_V19	Ugpeqillesi	ayepsugitestekufsiki	allgeghlleqaghsi	unguvalleghsi.
B03_21_Luke_V20	“Tawani	esghaqufsigu	Jerusalem	kangllukangat	pilluwaghtet,	taawa	liisimakelleqaghsi	qantaghaqun	naafqelleghqaa.
B03_21_Luke_V21	Taagken	Judea-melnguut	anagniighhaat	naayghanun,	Jerusalem-emelnguutlu	aghulaqelghaat,	eslataanilnguutlu	itefqaameng	pilghaat.
B03_21_Luke_V22	Qayughllak	tamaakuni	aghneghni	Kiyaghneghem	aghyuughlleqii	Jews-et.	Enkaam	uuknaliqistet	igaquqiit	taakuneng	aghneghneng	qamaglluteng	apeghiighllequt.
B03_21_Luke_V23	Seghleghwaaghunaqnguut	qumilgetlu	mamaghtalgetlu	anagniighnaqutkelleghqiit.	Seghleliighllagem	kaannaqngwaa	Israel-em	nunanga	qayughllak	Kiyaghneghem	aghyuughnaqngwii	yugi.
B03_21_Luke_V24	Ilangi	tuqulleqiit	savigpagkun,	ilangi	tuguluki	aghulaqulleqiit	tamanganun	nunanun.	Enkaam	Gentile-et	kayaalqelleqaatlu	igleghulleqaatlu	Jerusalem,	kenlanga	pilleghqaat	kenletghuutellghanun.
B03_21_Luke_V25	“Taakwaningani	sangwaat	alingruughnalghiit	pillequt	siqineghqun,	tanqikun,	ighaleqetaaghteggun.	Nunami,	nunataghhaani	tamaghhaani	yuget	alingruughllagllequtlu	kukragyugllequtlu	sangami	kellii	qallaghtelleghllaganengllu	qagingughtelleghllaganengllu.
B03_21_Luke_V26	Yuget	esghaqumegteki	aghtughyaghqaanghillghet	qilagami	qapraghqesleghhiit	igleghneghmeggneng,	teggellghiighutkeghllaglleqaat	saaqutanga	nuna.	Enkaam	alingruughem	tuquraagllequt.
B03_21_Luke_V27	Taagken	esghaghlleqaat	Ighnegha	Yugem	tagilghii	qilagwaaghqun	aghtughyaghqaanghillelighlunillu	nighughqellelighllaglunillu.
B03_21_Luke_V28	Tamaana	tawaten	pikestaqan,	nekevlusi	sivuglleghhaasi,	qayughllak	yugulillengyaghtungestaghtusi.”
B03_21_Luke_V29	Taagken	Jesus-em	ungipaghaatkii,	“Esghaqaghteggu	figs-em	uqfiga,	qamagllukillu	uqfilghutet.
B03_21_Luke_V30	Esghaneghpesiki	ququngangekestanghata,	liisimakaqaghsi	kiigyaghtulghii.
B03_21_Luke_V31	Tawateghpigaq	qamagtengngwaaghluki	aapqanka	esghaqufsiki,	liisimakelleqaghsi	Ataneghpagullgha	Kiyaghneghem	kaasaghtungestalghii.
B03_21_Luke_V32	Ipa	ungipaatamsi,	maaten	unguvalghiit	tuqulaghaatestegpenaki	qamaglluteng	tamaakut	piyaghqaagut.
B03_21_Luke_V33	Qilagenkuk,	nunankuk	aviighusaghqaaguk,	iwernga	whanga	akuzitenka	aviighunnaanghitut.
B03_21_Luke_V34	“Kelengalusi,	aghsaghpaagtegpenasi	neqenghaghqemmeng,	meghuutelleghmeng,	nalighmeng	sumeghyaligpenasi	nunam	pinganeng.	Tawaten	pikufsi	taam	aghneghem	kaatqaghnayukangisi	naapleghhiistun.
B03_21_Luke_V35	Taana	Aghneq	kaasaghqaaguq	iingunaghhaanun	yugnun	nunamelngughnun.
B03_21_Luke_V36	Enkaam	kelengatek	quunpeng!	Yughaghtek	anagyaqlegesqelluki	tamaakut	qamaglluki	pikata,	nekevyaqlegesqellusi	sivungakun	Ighneghan	Yugem.”
B03_21_Luke_V37	Aghhutanga	tamaghhaan	Jesus	apeghtughiiqelghii	Temple-mi,	iwernga	aaneghmini	unugmi	Mount	Olives-metaqelghii.
B03_21_Luke_V38	Unaanguluku	yuget	qamaglluteng	aglaghtuutaqelghiit	Temple-mun	nagannaluku.
B03_22_Luke_V1	Kaasaghtuungulghii	“Neqenghaghqellgha	Yeast-aliimangilnguum	Neqekrangllam”,	atilqelghii	Passover-meng.
B03_22_Luke_V2	Chief	priest-etlu,	apeghtughikayugetlu	Liilightuusaneng	agghitkengngukangat	naten	tuqutelleghqameng	Jesus.	Iwernga	agghitkelleteng	liisimakesunghilkangit	yugnun	qayughllak	alingelghiit	seghleliighqiighllagnayukata.
B03_22_Luke_V3	Taagken	Tughneghaam	iitqaa	Judas	Iscariot,	ilatngalghii	qula	maalghuk	siipneqluku	malighsaaghtenun.
B03_22_Luke_V4	Enkaam	aleghqughyaghtuqii	chief	priest-etlu,	umiilwaaghitlu	Temple-em	kelengakistengita	naten	uveghpagunnaluku	Jesus	ellngitnun.
B03_22_Luke_V5	Tawaten	pinaqellghaneng	quyakat	enkaam	akeqegkaat	manililleqniluku.
B03_22_Luke_V6	Judas-em	itagnaqluki	uveghpagutilleghqangnaqutkegkaq	Jesus-meng,	iwernga	yugtuqami	piyugumangilkanga.
B03_22_Luke_V7	Aghneq	kaatkaq	Neqenghaghqelleghqaanun	Yeast-aliimangilnguum	Neqekrangllam.	Tawani	aghneghmi	tamaghhaghmeng	nengllugutet	tuqutiighaqelghiit	penniighaghaghmeng	Passover-mun.
B03_22_Luke_V8	Enkaam	Jesus-em	pikakek	Peter-enkuk	John-enkuk,	“Yataaghqesaghtughtegnegu	Passover-em	neqekaghqaa	neghuunnaluta.”
B03_22_Luke_V9	Aaptekaak,	“Nani	yataaghqestesugsigu?”
B03_22_Luke_V10	Kiimsiqakek,	“Nagataghtek!	Iitquftek	neghllagmun,	yugem	nallaghlleqiistek	tugumiilguuq	melghutagneng.	Malignakesek	mangteghamun	iitqan,
B03_22_Luke_V11	enkaam	mangtegham	yuga	pinakesek,	‘Apeghtughistem	aaptaaten,	malighsaaghtekullghiini	natungaawa	neghvigkaghput	Passover-mun?’
B03_22_Luke_V12	Taagken	mayuulleqiistek	qemtamun	nunatuqameng	nelek,	neghuutelleghqamun	atughqalwaalek.	Tawani	yataaghqilghaatek.”
B03_22_Luke_V13	Aglaghlutek	piyalghiimek	sangwaa	qamaglluni	Jesus-em	apellghatun	ayuqegkaq,	enkaam	yataaghqegkaak	Passover-em	neqekaghqaa.
B03_22_Luke_V14	Neghvigkaq	kaasan	Jesus-llu	apostle-etlu	iggasighquutkat	neghnaluteng.
B03_22_Luke_V15	Pikii,	“Neghelgutkesupigtamsi	Passover-em	neqnganeng	sivutghulluku	ikfiqelleghqaqa!
B03_22_Luke_V16	Ungipaatamsi,	alla	neghyaghqaqenghitaqa	taana	kenlanga	Ataneghpagulleghmini	Kiyaghneghem	apeghiiqagu	uspeqelleni	Passover-mun.”
B03_22_Luke_V17	Taagken	tuguluku	qayuusiq,	iyamsiqayugvikluku	Kiyaghneq,	pikaq,	“Tuguluku	qayuusiq	meghvikaataghteggu.
B03_22_Luke_V18	Ungipaatamsi,	whaken	kenlekluku	meghnaanghitaqa	wine-a	kenlanga	Ataneghpagullgha	Kiyaghneghem	kaatellghanun.”
B03_22_Luke_V19	Taagken	tuguluku	neqekrangllaq,	iyamsiqayugvikluku	Kiyaghneq,	aavgughluku	tunquqii,	whaten	pimiita,	“Una	yugusiqaqa	tuunegkegka	elpesi	apalluqlusi.	Neghaqiteggu	neqamikusiiluku	whangamnun.”
B03_22_Luke_V20	Neneghmeng	taaqsameng	tawateghpigaq	tuunegkii	qayuusimelngughmeng	wine-meng,	whaten	pimiita,	“Una	qayuusiq	Kiyaghneghem	nutaghaaguq	akequsaa	aamkun,	kuuvelghii	elpesi	apalluqlusi.
B03_22_Luke_V21	“Iwernga	nagatek!	Uveghpagutisteka	whaantuq,	neghelgusighaqaanga!
B03_22_Luke_V22	Kiyaghneghem	tawaten	uspeqelqaa	Ighneghan	Yugem	tuqulleghqaa.	Iwernga	seghleghwaaghunaqnguuq	taana	yuuk	uveghpagutiyaghqaq	ellnganeng!”
B03_22_Luke_V23	Taagken	malighsaaghtet	aapqughaaghutkat	ellmeggneng	nalighteng	tawaten	piyaghqaatanga.
B03_22_Luke_V24	Taagken	malighsaghtet	aaghtiiraaghutkat	nalighteng	angelleghpigaayaghqaatanga.
B03_22_Luke_V25	Jesus-em	pikii,	“Gentile-et	umiilgita	atanghutaqiit	yuteng,	igleghutistengitlu	atightesugaqut	‘Kayutngit	Yuget’	tawatenneghiteghngaaghmeng.
B03_22_Luke_V26	Iwernga	elpesi	tawatesaghqaanghitusi.	Itupill	akulegpesini	angelleghpigaat	uyuqlighpigaastun	lliighlit,	enkaam	igleghutista	qepghaghtestun	lliighli.
B03_22_Luke_V27	Nalikek	aangataghaghta,	aqumgalghii	tipelegni,	nalighmeng	kepsiiqulghii?	Aqumgalghii	aangataghaghtuq.	Iwernga	akulegpesini	whanganguuq	kepsiiqulghii	elpesinun.
B03_22_Luke_V28	“Elpesinguut	whangamnitkat	nanghiighsaghallemni.
B03_22_Luke_V29	Tamaaken	apalluqluku	ataneghpagullelitamsi	katam	Atama	tagivallghatun	whangamnun.
B03_22_Luke_V30	Enkaam	Ataneghpagullemni	neghellequsillu	meghellequsillu	tipelegemni.	Aqumellequsillu	umiilgusim	aqumutiitgun	nanqigsaghqaaluki	qula	maalghuk	siipneqluku	Israel-em	ramkengi.”
B03_22_Luke_V31	Jesus-em	pikaa	Peter,	“Simon,	Simon!	Nagaten!	Tughneghaq	pilleghqangumaaq	Kiyaghneghmeng	nanghiiqunaluki	ugpeqillesi.	Aaftesugiisi	whangamneng	katam	piitesighaghtem	avullghatun	mallat	wheat-neng.
B03_22_Luke_V32	Iwernga	yughaatkumaamken	Simon,	ugpeqillghen	pegtefqaan	pisqelluku.	Enkaam	ugpeqenqigtekuvnga,	iknaqughsaghyaghqaqaten	maligsaaghtelgutegpek	ugpeqillghit.”
B03_22_Luke_V33	Peter-em	pikaa,	“Ataneq,	maligsaqleggiinaaghsimaamken	anusimingllaghvigmun,	tuqulgusighnalutenllu!”
B03_22_Luke_V34	Jesus-em	pikaa,	“Peter,	ungipaatamken,	unukun	pingayuneng	nallunqelleqaghpenga	sivungani	rooster-em	qalghilleghqaan.”
B03_22_Luke_V35	Taagken	Jesus-em	aaptekii,	“Kayagtaqngamsi	manilghutangunasi,	aqeftaghaangunasi,	nalighmeng	kaamngunasi	sameng	aklumatsi?”	Kiimsiqaat,	“Aklumangitukut.”
B03_22_Luke_V36	Pikii,	“Iwernga	maaten,	kina	alngunak	manilghutalgukumi,	nalighmeng	aqeftaghaalgukumi	kelqelli.	Kina	alngunak	savigpagiskumi	qaasligni	akiklukek	pikengli.
B03_22_Luke_V37	Ungipaatamsi,	igaqngaaq	Akuzitni	Igaqegkani,	‘Ilalkiisimaat	Liilightuusat	naafqiistengitnun.’	Taana	Akuzin	Igaqegkaq	whangamneng	ayuquq,	enkaam	apeghiighyaghqaaghtuq.”
B03_22_Luke_V38	Maligsaaghtet	pikaat,	“Ii-i	Ataneq!	Whaa	maalghuk	savigpagek.”	Jesus-em	pikii,	“Tawatenginaghngam!”
B03_22_Luke_V39	Jesus-enkut	maligsaaghtekullghiit	aanluteng	Jerusalem-emeng,	piiqelleghmegestun	aglaqat	Mount	Olives-mun.
B03_22_Luke_V40	Kaasameng	takukameggnun	pikii,	“Yughaghtek	aaghqutaqenghitesqellusi	nanghiiqulleghmun.”
B03_22_Luke_V41	Uyghagem	miluutellghan	uyaatulngatun	tazingavek	aglaqaq	unilluki	maligsaaghteni.	Enkaam	segesqughlluni	yughaqaq,
B03_22_Luke_V42	“Atamni,	piyukellqegkuvgu	awiitigu	una	qayuusiq	whangamneng.	Iwernga	whanga	piyukelqa	avelghaghluku	elpek	piyukellghen	apeghiighli.”
B03_22_Luke_V43	Qilagmeng	yaqulgem	takuluku	iknaqughsaqaa.
B03_22_Luke_V44	Ikfiqeghllagem	angtalanganeng	taakunginaghhaagneng	yughaqaq,	qesightellghallu	aawestun	uqlughqaqaq	nunamun.
B03_22_Luke_V45	Yughaneghmeng	taaqsami	nekevluni	malighsaaghteminun	piyalghiimi	qavaatnguftut,	qayughllak	qivghullghem	paghyughqegkangi.
B03_22_Luke_V46	Pikii,	“Sangafsi	qavaghaqetsi?	Makellusi	yughaghtek	aaghqutaqenghitesqellusi	nanghiiqulleghmun.”
B03_22_Luke_V47	Jesus	akuzimaluku,	Judas-em	maghyaghquqii	yulghutet	ellnganun.	(Judas	ilatngalghii	qula	maalghuk	siipneqluku	maligsaaghtenun.)	Takukaa	Jesus	naaghnaluku.
B03_22_Luke_V48	Taagken	Jesus-em	aaptekaa,	“Judas,	naaghsiguu	Ighnegha	Yugem	uveghpagunnaluku	anguyaganun?”
B03_22_Luke_V49	Maligsaaghtet	Jesus-melnguut	liigikluku	sangwaa	sanaqutanga,	aaptekaat,	“Ataneq,	pilluwaaltekii	savigpamteggun?”
B03_22_Luke_V50	Aga	naliita	savigpagmineng	ilefkaghaghtekaa	aghenqigneghan	sigutnga	qepghaghtelaaghan	high	priest-em.
B03_22_Luke_V51	Iwernga	Jesus-em	pikii,	“Haamangam,	tawaten'ngam	pitek!”	Enkaam	saafluku	qepghaghtelaaghem	sigutnga	maamestekaa.
B03_22_Luke_V52	Taagken	Jesus-em	aaptekii	chief	priest-et,	umiilwaaghi	Temple-em	kelengakistengita,	siivanlleghetlu	aqfaaghilghiit	ellmineng,	“Tuguyaghtuungustengngaa	savigpagtuumaghpesi,	anagutaghtuumaghpesi	nikimqun	wayaghniightengulunga?
B03_22_Luke_V53	Aghhutanga	tamaghhaan	elpesinitaqngama	Temple-mi,	tugunaqutkumangitaghpesinga.	Iwernga	una	aflukaghsi,	qayughllak	aghtughyaghqaanghillgha	mamlegem	igleghutinguuq.”
B03_22_Luke_V54	Taagken	Jesus	tuguluku	aghulaqutkaat,	aglaatkaat	high	priest-em	mangteghaanun.	Uyavaqaanlluni	Peter-em	maligtekaa.
B03_22_Luke_V55	Courtyard-em	qukaani,	kumaaqiyameng	qerngaghmeng	aqumuutkat.	Peter-llu	akulngitgun	aqumegkaq.
B03_22_Luke_V56	Taagken	aghnaghaam	qepghaghtem	esghaghyamigu	aqumgalghii	kenghegni,	esghapagtughluku	pikaq,	“Unallu	yuuk	ellnganitkayuguuq!”
B03_22_Luke_V57	Iwernga	Peter	mesighaqaq,	“Aghnami	whani,	nallukaqa	kingangutanga!”
B03_22_Luke_V58	Mulugpenani	yugem	esghaghluku	pikaa,	“Elpeklu	naliqaaten	maligsaaghtengan!”	Iwernga	Peter-em	pikaa,	“Yugmi	whani,	maligsaaghtekenghitaanga!”
B03_22_Luke_V59	Taagken	entaqun	ataasiq	aflu	naghughtaquqlu	ilangan	yugem	sagiqutkaa,	“Ipapestaaq	una	yuuk	ellnganitkaaguq,	qayughllak	Gallilee-ghmiinguuq!”
B03_22_Luke_V60	Iwernga	Peter-em	pikaa,	“Yugmi	whani,	sameng	piiquten	nallukaqa!”	Tawaninginaq	tawaten	akuzimaluku,	rooster-a	qalghiqaq.
B03_22_Luke_V61	Atanghem	qiivluku	esghaqaa	Peter	iyegkenkun.	Taagken	Peter-em	neqanguqii	Atanghem	akuzitangi,	pikaqegkanga,	“Unukun	rooster-a	qalghightestegpenaan	pingayuneng	nallunqelleqaghpenga.”
B03_22_Luke_V62	Enkaam	Peter	aanluni	qiyaaghwaghllakaq.
B03_22_Luke_V63	Yuget	kelengakilghiit	Jesus-meng	legasiighwaatkegkaatlu	qevuutiiqaatlu.
B03_22_Luke_V64	Qiipaghaghmeng	iiskek	saaplukek	tengluwaataatkaat.	Taagken	pikaat,	“Uuknaliqistenguuten.	Ungipaatikut	kitum	tenglugtaten?”
B03_22_Luke_V65	Seghlequughtaakaatlu.
B03_22_Luke_V66	Aghsagu,	Jews-et	siivanlleghit,	chief	priest-et,	apeghtughikayugetlu	Liilightuusaneng	qerngughulluteng,	Jesus	tagitestekaat.
B03_22_Luke_V67	Pikaat,	“Christ-angukuvek	ungipaatikut.”	Iwernga	pikii,	“Ungipaaskumsi,	ugpeqnaanghitaghpesinga.
B03_22_Luke_V68	Aaptekumsillu	kiimsighnaanghitaghpesinga.
B03_22_Luke_V69	Iwernga	qantaghaqun	Ighnegha	Yugem	aqumellequq	aghenqigneghakun	Aghtughyaghqaanghiteghllagem	Kiyaghneghem.”
B03_22_Luke_V70	Qamaglluteng	aaptekaat.	“Awii,	Kiyaghneghem	Ighneqaten?”	Kiimsiqii,	“Elpesi	taananguniighpesinga.”
B03_22_Luke_V71	Taagken	pikat,	“Taawa	liisimakistesughniighutiinkut!	Ellnganeng	katam	nagaqughaghput	Kiyaghneghmun	Ighneqniluni	piiq.”
B03_23_Luke_V1	Taagken	qamaglluteng	taakut	agghistet	nekevuulluteng	Jesus	aglaatkaat	Pilate-m	sivunganun.
B03_23_Luke_V2	Pilate	pikaat,	“Liitaghput	uum	yugem	seghletun	igleghutaqeftii	yuput.	Tax-meng	llivikisnanighaqeftii	Caesar-mun,	ellminengllu	piiquq	Christ-anguniluni,	umiilek.”
B03_23_Luke_V3	Pilate-em	aaptekaa,	“Umiilkataan	Jews-et?”	Jesus-em	kiimsiqaa,	“Elpek	taananguniighpenga.”
B03_23_Luke_V4	Taagken	Pilate-em	pikii	chief	priest-etlu	yulghuteghllagetlu,	“Una	yuuk	anaggutellghituq.”
B03_23_Luke_V5	Iwernga	wata	sagiqutkaat,	“Tamaghhaani	Judea-mi	apeghtughilleghmikun	seghleliighutesteghllagaqii	yuget.	Piinlighluni	Galilee-mi,	whaa	maavek	kaatuq.”
B03_23_Luke_V6	Pilate-em	nagalluki	aaptekii,	“Una	yuuk	Galilee-ghmiingwaa?”
B03_23_Luke_V7	Liisamigu	Jesus,	Herod-em	igleghutkaaneng	pingutanga,	aglaatestekaa	Herod-mun.	Ellngallu	Jerusalem-ememelnguq	tamaani	pilleghni.
B03_23_Luke_V8	Herod-em	esghaghyamigu	Jesus,	quyaghllakaq.	Esghaghyupigtaqegkanga	qayughllak	nagaqughaqegkanga,	sighimakegkaallu	allaaghlluwhaghtisqelluku.
B03_23_Luke_V9	Enkaam	aapqughaaghtaakaa,	iwernga	Jesus-em	kiimsiimangilkanga.
B03_23_Luke_V10	Chief	priest-etlu,	apeghtughikayugetlu	Liilightuusaneng	esnevaghluteng	ugumiyupiglluteng	Jesus	anagguteghllagumaniluku	pikaat.
B03_23_Luke_V11	Herod-enkut	pilluwaghtekullghiit	asistaaqaat	legasiighwaatkumaan.	Taagken	aateslukek	akitupiglleghhiik	atkuyaaghek,	uutghutestekaat	Pilate-mun.
B03_23_Luke_V12	Tawani	aghneghmi	Herod-enkuk	Pilate-enkuk	ilaliighutkak;	sivunghani	anguyakusalghiik.
B03_23_Luke_V13	Taagken	Pilate-em	qerngughtestekii	chief	priest-et,	igleghutistet,	yugetlu.
B03_23_Luke_V14	Pikii,	“Whangamnun	tagitaghsi	una	yuuk	qayughllak	seghletun	ighleghutingunikesi	yugnun.	Sivugpesini	aapqughaaghyaqegka	anaggunnilleghpesineng,	taawa	liigikaqa	anaggutellghiteftuq.
B03_23_Luke_V15	Talwa	Herod-em	anaggunnillghitaa	enkaam	uutghutestaa	whangkunnun.	Taawa	una	yuuk	avangituq	tuqusaghqaaluni.
B03_23_Luke_V16	Enkaangam	aghyuughmigtaasluku	itemutesleqaqa.”
B03_23_Luke_V17	Ayumiqulleq	tamaghhaan	Passover-mi,	piiqelleghmegestun	Pilate-em	itemutesaghqaqegkanga	ataasiq	anusimingllaghaq	yugnun.
B03_23_Luke_V18	Iwernga	qamaglluteng	yulghuteghllaget	akilghuutkat,	“Tuqutestigu!	Barabbas	itemutestigu	whangkunnun!”
B03_23_Luke_V19	(Barabbas	anusimingllaqaqegkangat	qayughllak	ilatngakaalghii	seghleliighqiighllak	piiqngan	Jerusalem-emi,	yugtalleghmunllu.)
B03_23_Luke_V20	Allameng	Pilate-em	pikii	itemutesugniluku	Jesus.
B03_23_Luke_V21	Iwernga	yuget	akilghuukat,	“Qaquuraghtestigu,	qaquuraghtestigu!”
B03_23_Luke_V22	Pingayiitkun	Pilate-em	pikii,	“Sangan,	sameng	anaggutkaawa?	Aapqughaaghluku	liigiksaqegka	anaggutellghiteftuq	tuqusaghqaaluni.	Enkaangam	aghyuughmigtaasluku	itemutesnaqaqa.”
B03_23_Luke_V23	Iwernga	araghaatallghat	iglagtughtengnginaqaq	Jesus	qaquuriisqelluku.	Qenwat	araghaatallghat	aaghtikaq.
B03_23_Luke_V24	Enkaam	Pilate-em	itagnaqegkaa	yuget	piyukellghat.
B03_23_Luke_V25	Taagken	Pilate-m	aanestekaa	Barabbas	yuget	piyukellghistun.	(Anusimingllaqaqegkangat	seghleliighqiilleghmunllu	yugtalleghmunllu.)	Enkaam	Jesus	pegtekaa	yugnun	piyukellghistun	pisqelluku.
B03_23_Luke_V26	Taagken	Rome-em	pilluwaghtengita	Jesus	aanutkaat.	Igleghsimaluteng	nallaqaat	yuuk,	aatgha	Simon,	Cyrene-eghmii,	tagingulghii	Jerusalem-emun	taagegken	nunameng.	Pilluwaghtet	akuqaghluku,	Jesus-em	qaquuraa	iisqaghmigtesluku	maligtestekaat	kingunganeng.
B03_23_Luke_V27	Yulghuteghllaget	maligtekaat	Jesus,	ilangita	aghnat	uupteghllagumaghmeng	qiyakegkaat.
B03_23_Luke_V28	Iwernga	Jesus-em	qiivluki	pikii,	“Aghniitni	Jerusalem-em!	Qiyakegpenanga,	iwernga	qiyakitek	elpesineng,	avaqutaghpesinunllu.
B03_23_Luke_V29	Qayughllak	aghneghet	uka	taginguut	yuget	pillequt,	‘Quyastekaagut	aghnat	qumingigalnguut,	taghnughhangigalnguut,	mamaghtingigalnguut!’
B03_23_Luke_V30	Taagken	naayghat	pilleqiit,	‘Ulleghvikikut!’	qemitlu	pilleqiit,	‘Saapikut!’
B03_23_Luke_V31	Yuget	tawaten	pikumeng	uqfik	sungaghyuguluku,	sangwaa	salleqa	kiinqan?”
B03_23_Luke_V32	Tamaanteftuk	maalghuk	yugek	liilightuusameng	naafqiikak.	Ilangita	pilluwaghtet	aanutkagket	tuqunnalukek	maligullukek	Jesus-mun.
B03_23_Luke_V33	Kaasameng	tawavek	atilqelghiimun,	“Yugem	Naasqwa,”	tawani	qaquuraqaat.	Taakuklu	yugek	liilightuusameng	naafqiikak	qaquuraqagket,	ataasiq	aghenqigneghakun,	ilanga	saghumigneghakun.
B03_23_Luke_V34	Jesus	pikaq,	“Ataay,	seghevutiki,	qayughllak	naallukut	saaqutseng.”	Pilluwaghtet	ateghtiiraaghutkelluki	aatkii	nengiitkiit.
B03_23_Luke_V35	Nekevgaghmeng	yuget	esghapakat.	Tawani	igleghutistet	legasiighwaatkegkaat	Jesus	whaten,	“Yuguliiqii	ilangi;	yeqay	ellmineng	yugulili	Christ-angukumi,	Kiyaghneghem	Nakmikegkaa!”
B03_23_Luke_V36	Pilluwaghtetlu	legasiighwaatkegkaat.	Tagitkaat	quwaalghiimeng	wine-meng,
B03_23_Luke_V37	pikaat,	“Umiilkengngukangaten	Jews-et,	elpeneng	katam	yuguli!”
B03_23_Luke_V38	Naasqwan	quulngakun	nekegtekaat	whaten	igaqngalghii,	“Una	Umiilkaat	Jews-et.”
B03_23_Luke_V39	Liilightuusameng	naafqiistem	aallghan	qaquuralgutangan	legasiighwaatkegkaa,	pikaa,	“Christ-anguziin?	Elpeneng	yuguli,	whangkutungllu!”
B03_23_Luke_V40	Iwernga	ilangan	aghyuughmikaa,	“Alikenghisiguu	Kiyaghneq?	Qerngaamta	pingayuni	taagken	ataasimeng	aghyuullengukut.
B03_23_Luke_V41	Naqamenraq	whangkutung	elqughullutung	aghyuullengukung,	iwernga	una	yuuk	sameng	anaggusimangituq.”
B03_23_Luke_V42	Taagken	Jesus	pikaa,	“Jesus,	neqamiknakevnga	Umiilguluten	tagikuvek!”
B03_23_Luke_V43	Jesus-em	pikaa,	“Ipa	ungipaatamken,	aghneghmi	whani	whangamnillequten	Paradise-mi.”
B03_23_Luke_V44	Aghneghem	qukaghaqaallu	siqineq	kuukgunaniqaq	enkaam	nuna	qamaglluni	mamleghqwaaghllakaq	kenlanga	three-kellaagmun.	Safkaaghunllu	Temple-melnguq	piikaq	malghughqelluni.
B03_23_Luke_V46	Taagken	Jesus	iglagtupiglluni	pikaq,	“Ataay,	taghneghagka	aflengakelleghqaghpenun	pegtagka!”	Tawaten	piluni	tuqukaq.
B03_23_Luke_V47	Pilluwaghtet	umiilwaaghita	esghapagluku	tawaten	pilleq,	Kiyaghneq	usuqegkaa,	“Ipapestaaq	una	yuuk	pinilghiinguuq!”
B03_23_Luke_V48	Yulghuteghllaget	qerngughutkat	esghapagnaluteng,	esghapagluki	tawaten	pillghet	nemeggnun	aglaghtuutkat	sakimateng	tenglugmigumiita.
B03_23_Luke_V49	Qamaglluteng	liisimakistengita	Jesus-em,	aghnatlu	ellnganun	maligutkat	Galilee-meng,	uyavaqaanlluteng	nekevghaghmeng	esghapakiit	tawaten	pillghet.
B03_23_Luke_V50	Tamaanteftuq	yuuk	aatgha	Joseph,	Arimathea-meng	pinguftuq	Judea-melngughmeng.	Yuuk	pinilghii,	malighqutaqngalghii	Liilightuusanun,	utaqiingulghiillu	Ataneghpagullghanun	Kiyaghneghem.	Qaywa	ilatngaghngaaghmi	Agghistenun,	itagnaqumangilkangi	agghillghit,	apeghiiqiitlu	Jesus-mun.
B03_23_Luke_V52	Taam	yugem	Pilate-mun	tungsighyaghtuqaa	Jesus-em	yugusii.
B03_23_Luke_V53	Taagken	yugusii	qaquurameng	iikluku	ukigtekaa.	Iimgulluku	qiipaghaghqun	linen-kun,	lliifqaa	laawaaqakun	uyghaghrughllagkun.	Taana	lliveq	atuqumangilnguq.
B03_23_Luke_V54	Aghnat	Jesus-mun	maligutkat	Galilee-meng,	lliveghmun	maligtekaat	Joseph.	Tawani	esghapakaat	naten	yugusii	llikaatanga.	Taagken	uteghnighluteng	yataaghqegkiit	neqnighsaasitlu	tepengllaasitlu	angighhunnaluki	Jesus-em	yugusiinun.	Aghneqegkanga	yataaghqutilleghqam	Sabbath-mun,	whaa	Sabbath	piinlighnaqelghii.	Enkaam	aghnat	meghnaalikat	Liilightuusat	qelellghistun.
B03_24_Luke_V1	Sivulighmi	aghneghani	santillghem,	unaangupiglluku,	taakut	aghnat	lliveghtekat	kelqelluki	yataaghqegkateng	neqnighsaasit.
B03_24_Luke_V2	Lliveghmun	kaasalghiimeng	uyghagllak	paaynganeng	ullghitaghngaftuq.
B03_24_Luke_V3	Iteghaasalghiimeng	aviiteftuq	yugusii	Atanghem	Jesus-em.
B03_24_Luke_V4	Kukriqutkumaluku	samatanga,	yugek	aliighaghtekak	saaghwitgun,	aatkiik	nighugllagek.
B03_24_Luke_V5	Aghnat	alingruughutkat	repall	gginateng	seketestekiit	nunamun,	yugek	aaptekiit,	“Sangan	ivaghitsi	unguvalghiimeng	akulngitni	tuqukat?
B03_24_Luke_V6	Whaanneghituq;	unguvaghsimaaq	tuqulleghmeng.	Amenqun	salin	Galilee-melluni	ungipaatkaqegkangisi,
B03_24_Luke_V7	‘Ighnegha	Yugem	tuunepestaaghyaghqaqaat	seghleghqestenun	qaquuriisqelluku,	taagken	pingayaani	aghneghem	unguvaghllequq	tuqulleghmeng.’”
B03_24_Luke_V8	Taagken	aghnat	neqanguqiit	Jesus-em	akuzitangi.
B03_24_Luke_V9	Lliveghmeng	uteghnighluteng	tamaana	qamaglluku	aapqaat	qula	ataasiq	siipneqluku	apostle-enun,	ilangitnunllu	maligsaaghtengitnun.
B03_24_Luke_V10	Taakut	lliveghtekat	Mary	Magdala-ghmiinkut,	Joanna-nkut,	Mary-llu	naanga	James-em,	ilangillu	aghnat.	Ungipaatkiit	apostle-et	tamaaken	pilleghneng,
B03_24_Luke_V11	iwernga	apostle-et	sumeghmeggni	temngi	piniluki	pikiit	enkaam	ugpequmangilkangit.
B03_24_Luke_V12	Naqamenraq	Peter	nekevluni	lliveghmun	ketanqukaq.	Kaasami	lliveghmun	qineghtekaq,	esghaqii	qiipagharaaghinaat	linen-et	lliluteng.	Taagken	aglaqaq	sumeghtaghaatkumaan	Jesus	samatanga.
B03_24_Luke_V13	Tawani	ataasimi	aghneghmi,	maalghuk	maligsaaghtekek	aghulaqegkak	nengiighhaghmun	aatgha	Emmaus,	Jerusalem-emeng	entaqun	maaghraghvinlek	miles-ngulghii.
B03_24_Luke_V14	Akuzitkegkaak	qamaglluku	tamaana	tawaten	pilleq.
B03_24_Luke_V15	Akuzitkumaluku	tamaana	pilleq,	Jesus-em	kaallukek	igleghalghusiqakek.
B03_24_Luke_V16	Iwernga	nallukegkaak	kinangutanga	qayughllak	Kiyaghneghem	liisuqesneghilkanga.
B03_24_Luke_V17	Jesus-em	aaptekakek,	“Igleghutkelluku	sangwaa	akuzitkaqestegnegu?”	Aghuliiqak,	esghaqaalutek	qivghungaghllagek.
B03_24_Luke_V18	Taagken	aallghan,	Cleopas-meng	atelgem	aaptekaa,	“Ellnginaaziin	laalightaq	Jerusalem-emun	nallukilghii	tamaaken	apeghiiqaneng	akugwaaq?”
B03_24_Luke_V19	Aaptekakek,	“Sangwaa	saa?”	Kiimsiqaak.	“Jesus	Nazareth-eghmii	akuzimghhutkaqaghpung.	Uuknaliqistenguyaghtuq,	qepghallghillu	apeghtughillghillu	aghtughyaghqaanghisaghtut	Kiyaghneghmillu	yugnillu.
B03_24_Luke_V20	Chief	priest-emtallu	igleghutistemtallu	tuunegkaqaat	Rome-em	governor-nganun	tuqutesqelluku,	enkaam	qaquuraghtestekaqaa.
B03_24_Luke_V21	Sighimaknguyaghaghput	ellnganun	itemunnaqniluku	Israel.	Taam	saaghwakun,	una	aghneq	pingayiitkaa	taagken	tawaten	pilleghmeng.
B03_24_Luke_V22	Ilangita	aghnamta	saghiighayugsimiinkut.	Aghtaghaghaqaallu	lliveghlluteng
B03_24_Luke_V23	aviilngaamakangat	Jesus-em	yugusii.	Tagiluteng	aapghaat	yaqulgegneng	esghaghwaalleghteng,	yaqulgek	ungipaasimakangik	aghnat	unguvaamaniluku.
B03_24_Luke_V24	Taagken	ilaput	lliveghlluteng	aapghaat	tawatengngwaaq	aghnat	apellghistun,	iwernga	esghallghitaat	Jesus.”
B03_24_Luke_V25	Taagken	Jesus-em	pikakek,	“Nallughhaghmeng	yugegni!	Piyaqnaghhaghmeng	ugpeqinaqelleghtek	uuknaliqistet	akuzitkegkiitneng.
B03_24_Luke_V26	Pikaagut	Christ-a	ikfiqepestaaghluni	tuqulleqniluku	iteghvagilgami	nighughqelleghminun.”
B03_24_Luke_V27	Enkaam	Jesus-em	piinliisiqluki	igaquqiit	Moses-enkut,	qamagllutengllu	uuknaliqistet,	liigikestekakek	Akuzitneng	Igaqegkaneng	ellmineng	ayuqelghiineng.
B03_24_Luke_V28	Kaasaghtuqat	Emmaus-mun,	Jesus	nagneghsugnighqegkaq.
B03_24_Luke_V29	Iwernga	ighlekluku	pikaak,	“Whangkutegniten,	whanikunaqaa	mamleggnaqegkanga.”	Enkaam	elkegnitkaq.
B03_24_Luke_V30	Tipelegni	aqumelgusighlukek,	neqekrangllaq	tuguluku	iyamsiqayugvikluku	Kiyaghneq,	ikutaqlukek	tuunegkakek.
B03_24_Luke_V31	Taagken	Kiyaghneghem	liisuqestekaak	Jesus-ngutanga,	esghaamanghegkenengllu	aviitqaghtekaq.
B03_24_Luke_V32	Ellmetegneng	pikak,	“Qaamggunqun	quyaghllagtukung	aleghqughaqngamikung	tumemi,	liigikestaqngamikung	Akuzitneng	Igaqegkaneng!”
B03_24_Luke_V33	Tawaninginaq	yugek	nekevlutek	uteghniqak	Jerusalem-emun.	Tawani	qerngughutngaftut	qula	ataasiq	siipneqluku	maligsaaghtet,	tamaakutlu	ellngitnilnguut.
B03_24_Luke_V34	Kaasayek	taakut	ungipaatkagket	maligsaaghtek,	“Ataneq	unguvapestaaghumaaq	tuqulleghmeng!	Aliighvikumaallu	Simon!”
B03_24_Luke_V35	Taagken	yugek	aapqaak	tumemellutek	sangwaa	sakaatanga,	natenllu	liisuqelleghtek	Ataneq	neqekrangllaq	aavgughaqngagu.
B03_24_Luke_V36	Yugek	ungipamsukumaluku	tawaten	pilleq,	Jesus	ellnga	katam	nekevghaftuq	akulngitni,	pikii,	“Nekeggmelleq	elpesinilli!”
B03_24_Luke_V37	Upughluteng	alingruuqat,	sumeghmeggni	esghaanniluteng	taghneghameng	pikat.
B03_24_Luke_V38	Iwernga	Jesus-em	aaptekii,	“Sangafsi	alingruughetsi?	Sangan	aygughitiqetsi?
B03_24_Luke_V39	Esghaqaghtekiqun	iigenkallu	itegankallu,	whanganguunga.	Saaflunga	liisimakelleqaghpesinga,	qayughllak	taghneghak	kemekragituklu	neghqwaaghituklu,	esghaghaghpesinga	whanga	pilguunga.”
B03_24_Luke_V40	Tawaten	piluki	Jesus-em	kelguvikegkii	iigminengllu	itegaminengllu.
B03_24_Luke_V41	Iwernga	ugpeqngwaaghumangilkangat	qayughllak	quyaghllagulghiitlu	saghiighayugllagulghiitlu.	Enkaam	aaptekii,	“Whani	sameng	neghyaghqiitsii?”
B03_24_Luke_V42	Tuunegkaat	gaaqameng	iqallugmeng,
B03_24_Luke_V43	tuguluku	neghegkaa	esghaamanghitni.
B03_24_Luke_V44	Taagken	Jesus-em	pikii,	“Elpesinitngulunga	whaten	ungipaatkaqamsi:	Sangwaat	qamaglluteng	whangamneng	ayuqelghiit	igaqegkat	apeghiighyaghqaagut,	Moses-em	Liilightuusaanilnguut,	uuknaliqistet	igaqegkiitngilnguut,	psalms-enilnguutlu.”
B03_24_Luke_V45	Taagken	umyugiit	liigikestekii	Akuzitneng	Igaqegkaneng.
B03_24_Luke_V46	Pikii,	“Whaten	igaqegkaaguq:	‘Christ-a	ikfiqepestaaghyaghqaaguq,	taagken	pingayaani	aghneghem	unguvapestaaghyaghqaaguq	tuqulleghmeng.’
B03_24_Luke_V47	Whatenllu	igaqegkaalghii:	‘Maligsaaghtengi	ungipaqillequt	Aatghakun,	piinlighluteng	Jerusalem-emeng	taagken	tamaghhaanun	ramkenun.	Ungipaasaghqaqiit	avuteghqelluki	seghleghqennaniisqelluki	Kiyaghneghmun	seghevutesqelluki.’
B03_24_Luke_V48	Elpesi	liisimakistenguusi	ikfiqellemnun,	tuqullemnun,	unguvaghtestellemnun.
B03_24_Luke_V49	Enkaam	taawa	kayaglleqagka	Atama	akequsakek	elpesinun.	Iwernga	utaqiilghaasi	maani	Jerusalem-emi,	kenlanga	aatesfikelleghpesinun	aghtughyaghqaanghilleghmeng	qilagmeng	pamaken.”
B03_24_Luke_V50	Taagken	aghulaqutkii	uyavantulangatun	Bethany-m,	tawani	iiggeni	nengugulluki	quyastekii.
B03_24_Luke_V51	Quyasimaluki	unitkii,	Kiyaghneghem	qilagmun	mayuutestekaa.
B03_24_Luke_V52	Tawani	manigughluku	uteghniqat	Jerusalem-emun	quyallelighllagluteng,
B03_24_Luke_V53	enkaam	iiwleng	Temple-metaqelghiit	Kiyaghneq	usuqaqegkangat.
B04_01_John_V1	Piinlighyuwhaalleghmeng	Akuzin	tawantekaq,	Akuzin	Kiyaghneghmetkaq,	Akuzin	Kiyaghneghulghii.
B04_01_John_V2	Ellnga	Kiyaghneghmetkaq	piinlighyuggaalleghmeng	ima.
B04_01_John_V3	Kiyaghneghem	ellngakun	sangwaa	qamagtengngwaaghluku	ulimakaa,	talwa	sangwaa	ataasighhaq	ulimamangitaa	Akuzitngunani.
B04_01_John_V4	Akuzitmetuq	unguvalleq,	taana	unguvalleq	nighuguuq	yugnun.
B04_01_John_V5	Taana	nighuk	kuukgutnguuq	mamlegmi,	mamlegem	kayaalqumangitaa.
B04_01_John_V6	Taawanguq	yuuk	Kiyaghneghem	kayagtekaa,	aatgha	John.
B04_01_John_V7	John-em	apeghyaghtuqaa	nighuk	qamaglluki	yuget	ugpeghesqelluki	ungipaqilleghmikun.
B04_01_John_V8	Ellnga	nighugunghituq,	iwernga	apeghyaghtuuwaa	nighuk.
B04_01_John_V9	Taana	nighupiiguuq	tagikaq	nunamun,	nighugullghii	tamaghhaanun	yugnun.
B04_01_John_V10	Taana	Akuzin	nunametkaq.	Qaywa	nuna	ulimakaayaghngaan	ellngakun,	tawalliima	nunam	yugita	nallukegkaat.
B04_01_John_V11	Tagikaayalghii	ellmi	katam	yugminun,	iwernga	tugukliimangilkangat.
B04_01_John_V12	Iwernga	qamaglluki	tuguklighilghiitlu	ugpelghiitlu	ellmineng,	avaqutaliisaghqaaghtestekaqii	Kiyaghneghmun.
B04_01_John_V13	Avaqutaliisimangitii	yugkun	allgeghaqelghiistun,	talwa	yugem	piyukellghakun	nalighmeng	nakmikellghakun.	Kiyaghneghem	ellmineng	katam	avaqutaliitkaqii.
B04_01_John_V14	Akuzin	kemgughlluni	akulemnnitkaq.	Ellngakun	Kiyaghneq	liitestengngwaaqaaguq,	liitestengngwaaqaqaallu	piniqelleni	whangkunnun.	Esghaqaqaghput	taawa	seghleghllaguftuq.	Seghleghllaguftuq	qayughllak	taananginaghhaalghii	Ighnegha	Atam.
B04_01_John_V15	John-em	Paaptaayestem	aapqaqaa,	akilghuutkegkaqaa	whaten,	“Taananguuq	aapqaqa	elpesinun	whaten	piiqngama,	‘Kingumneng	tagiyaghqaq	aangeghllagtuq	whangamneng,	qayughllak	kiyaghtengngulghii	talwa	allgellghillunga.’”
B04_01_John_V16	Piniqingaghllagutmineng	quyastaqiinkut	uteghpagtiinaq.
B04_01_John_V17	Kiyaghneghem	tuunegkaqii	Liilightuusat	Moses-kun,	iwernga	piniqelleqlu	ipalleqlu	liitestekaqaak	Jesus	Christ-akun.
B04_01_John_V18	Kitum	alngunak	esghiigataa	Kiyaghneq.	Taananginaghhaam	Ighneghem	qantaghantelleghpigaam	Atamun,	liitestekaa	yugnun.
B04_01_John_V19	Jerusalem-emeng	Jews-et	igleghutistengit	kayagtikat	priest-enengllu	Levite-enengllu	aaptesqelluku	John	whaten,	“Kinanguzin?”
B04_01_John_V20	Aapsatni	kiimsighaghtekii	whateghlluwaaq,	“Whanga	Christ-angunghitunga.”
B04_01_John_V21	Enkaam	aaptekaat,	“Kinanguzinmi?	Elijah-nguziin?”	John-em	kiimsiqii,	“Nakaa.”	Aaplaataqaat,	“Uuknaliqistenguziin?”	Kiimsiqii,	“Nakaa.”
B04_01_John_V22	Pikaat,	“Ungipaatikut	kinanguten,	qayughllak	ungipaasaghtupestaaghnaqaput	kayagtikat	whangkunneng.	Aapghi	kinanguten.”
B04_01_John_V23	John-em	pikii,	“Uuknaliqista	Isaiah	pikaaguq,	‘Ma	akilghuugaquq	kilgaani	whaten,	Taklaghteggu	tuumkaghqaa	Atanghem’.	Taana	yuuk	akilghuulghii	whanganguuq.”
B04_01_John_V24	Pharisees-et	taakut	kayagtekaqegkangit	John-mun.
B04_01_John_V25	Aaptekaat,	“Christ-angunghilkuvek,	Elijah-ngunghilkuvek,	uuknaliqistengunghilkuvek,	sangavek	paaptaayeghiiqsin?”
B04_01_John_V26	John-em	kiimsiqii,	“Paaptaayeghiiqunga	meghqun.	Akulegpesinituq	kina	nallukegkaghsi.
B04_01_John_V27	Taananguuq	tagiyaghqaq	kingumneng,	seghleghllaguuq	repall	whanga	pininghitunga	itemsaghqaaluki	singii.”
B04_01_John_V28	Qamaglluteng	tamaakut	pikaagut	Bethany-mi	inglunganilngughmi	Kiiwegni	Jordan-egni.	Taakwani	John	paaptaayeghingulghii	yugneng.
B04_01_John_V29	Unaamingani	John-em	esghaghluku	Jesus	tagilghii	ellminun	yuget	pikii,	“Ii-i,	taanata	Penniighaghaa	Kiyaghneghem	iqitiyaghqaq	seghleghqellghaneng	nunam	yugan.
B04_01_John_V30	Taananguuq	aapqaqa	whaten,	‘Yuuk	taginaqnguuq	kingumneng,	iwernga	aangwaaghuuq	whangamneng,	qayughllak	kiyaghtengnguuq	talwa	allgellghillunga.’
B04_01_John_V31	Whangallu	nalluksaghaqa	kinangutanga,	iwernga	paaptaayeghiyaghtuugunga	meghqun	liitesqelluku	kinangutanga	Israel-eghmiinun.”
B04_01_John_V32	Taagken	John-em	ungipaqegkaqaa,	“Kiyaghneghem	kayagtekaqaanga	paaptaayeghisqellunga	meghqun.	Paninang	nalluknguluku	kinangutanga,	Kiyaghneghem	ungipaatkaqaanga,	‘Esghaghlleqagken	Taghneghak	ukilghiik	yugmun.	Taana	yuuk	paaptaayeghiyaghqaaguq	Agleghnalghiignekun	Taghneghagnekun.’	Enkaam	esghaghagka	qilagmeng	Taghneghak	ukilghiik	dove-ngulutek	Jesus-mun,	ellnganitkaklu”
B04_01_John_V34	Taagken	John-em	pikii,	“Tawatelluku	esghaqaqaqa,	ungipaatamsi,	taana	Ighneqaa	Kiyaghneghem.”
B04_01_John_V35	Unaamingani	John	tawanllaataqaq,	maalghuklu	maligsaaghtekek.
B04_01_John_V36	John-em	esghaghluku	Jesus	naghughlleghhii	pikaq,	“Esgha	taanata	Penniighaghaa	Kiyaghneghem!”
B04_01_John_V37	Taakuk	maligsaaghtek	nagalluku	John,	maligtekaak	Jesus.
B04_01_John_V38	Jesus-em	qiivluni	esghaghlukek	maligullghiik	ellminun	aaptekakek,	“Sangwaa	piiqestegnegu?”	Kiimsiqaak,	“Rabbi,	naantaqsin?”	(“Rabbi”	whaten	pisiiguq,	“Apeghtughista”.)
B04_01_John_V39	Pikakek,	“Maligllunga	esghaghyaghtughtegnegu.”	Enkaam	maligtekaak	kiyaghfiganun,	tawantekak	4-eklaagmeng	kenlanga	unulleghmun.
B04_01_John_V40	Yugem	aallgha	nagatkaq	John-meng	akuzilghiimeng,	maligtikaq	Jesus-meng	Andrew-nguftuq,	Simon	Peter-em	anglegutanga.
B04_01_John_V41	Tawaninginaq	Andrew	anglegutminun	Simon-mun	aglaghluni	pikaa,	“Naalkumaaghpung	Messiah.”	(“Messiah”	whaten	pisiiguq,	“Christ-a”.)
B04_01_John_V42	Taagken	Simon	aglaatkaa	Jesus-mun.	Jesus-em	esghaghluku	pikaa,	“Elpek	Simon-nguuten	ighnegha	John-em.	Aatghen	Cephas-ngullequq,	whaten	pisiq,	Peter.”
B04_01_John_V43	Unaamingani	Jesus	Galilee-nnaqumalghii.	Nallaghluku	yuuk	aatgha	Philip,	pikaa,	“Maligtinga.”
B04_01_John_V44	(Philip	Bethsaida-ghmiingulghii,	Andrew-nkugetun	Peter-enkugetun.)
B04_01_John_V45	Taagken	Philip-em	ivaghyaghtughluku	Nathanael	ungipaatkaa,	“Nallaamaaghput	yuuk	Moses-em	igaqegkaa	igiitgun	Liilightuusat,	uuknaliqistetlu	igaqegkaqaat	igamegteggun.	Jesus-nguuq	Nazareth-eghmii,	ighnegha	Joseph-em.”
B04_01_John_V46	Nathanael-em	aaptekaa,	“Sangwaangam	pinilghii	Nazareth-meng	allgeghlleqefta?”	Philip-em	kiimsiqaa,	“Esghaghyaghtuqaghhuqun.”
B04_01_John_V47	Jesus-em	esghaghyamigu	Nathanael	tagilghii	ellminun	pikaa,	“Taanata	Israel-eghmiipik,	temngitwhangilnguq.”
B04_01_John_V48	Nathanael-em	aaptekaa,	“Naten	liisimaksinga?”	Jesus-em	kiimsiqaa,	“Esghaqaqamken	asinganilluten	figs-em	uqfigan,	talwa	salin	Philip-em	apellghillunga	elpenun.”
B04_01_John_V49	Nathanael-em	pikaa,	“Apeghtughista,	elpek	Ighneqaaten	Kiyaghneghem!	Elpek	Umiilkaaten	Israel-em!”
B04_01_John_V50	Jesus-em	pikaa,	“Ugpeghsiin	qayughllak	ungipaaskemken	esghaamaniluten	asingani	figs-em	uqfigan?	Sangwaat	aangataghalghiit	tamaakuneng	esghaghlleqaten.”
B04_01_John_V51	Taagken	pikii	“Ipa	ungipaatamsi,	esghaghlleqaghsi	qilak	qelpelghii,	Kiyaghneghemllu	yaqulgi	mayulghiit,	ukilghiit	Ighneghakun	Yugem.”
B04_02_John_V1	Pingayiitangani	aghneghet	taawanguq	nengughhnaqelghiik	Cana-mi,	Galilee-melngughmi.	Jesus-em	naanga	tawanlenguq,
B04_02_John_V2	Jesus-enkutlu	maligsaaghtekullghiit	tagsiqliqaalghiit	nengughhnaqelghiignun.
B04_02_John_V3	Wine-a	qamagsatgu,	naangan	Jesus	pikaa,	“Wine-ngiitut.”
B04_02_John_V4	Jesus-em	pikaa,	“Aghnami	whani,	sasqegpenanga,	salin	pilleghqaqa	kaasigatuq.”
B04_02_John_V5	Taagken	Jesus-em	naangan	pikii	qepghaghtet,	“Sasqegkangisi	legan	pilghaasi.”
B04_02_John_V6	Taawanguq	aghvinleguftut	uyghagmeng	ulimaaghet	melghutat.	Ilangi	20-gallons-ngulghiit,	ilangi	30	gallons-ngulghiit.	(Jews-et	atuqaqegkangit	ukmangighsamun	Moses-em	Liilightuusaan	pisqellghatun.)
B04_02_John_V7	Jesus-em	pikii	qepghaghtet,	“Imighteki	taakut	melghutat	meghmeng.”	Imiqiit	eslemkaghaghtaghluki.
B04_02_John_V8	Taagken	pikii,	“Meghmeng	imiillusi	aglaateggu	neqenghaghqem	umiilga.”	Enkaam	imiilluteng	aglaatkaat.
B04_02_John_V9	Umiilgem	naasiiqaa	meq	wine-ngughtekaq.	Nallukegkanga	naken	taana	wine-a	pingutanga.	(Taakut	qepghaghtet	liisimakegkangat	qayughllak	imiilluteng	meghmeng	pikaalghiit.)	Enkaam	umiilgem	tuqlughluku	nulightughnaqelghii
B04_02_John_V10	pikaa,	“Tamaghhaghmi	kiyang	pinilghiimeng	wine-meng	atuqaquq	sivukluni	enkaam	aqelqat	kepsuunneghata	tamaana	aghsaan	ayuqelghii	wine-a	kinguliiluku	atughaqaat.	Iwernga	pinillgha	wine-em	atuqumangisimazigu	sivukluku.”
B04_02_John_V11	Cana-mi,	Galilee-melngughmi	Jesus-em	apeghiiqaa	allaaghlluwhaghtilleqsuwhaani.	Taaggun	allaaghlluwhaghtilleghmikun	yugnun	esghaghtestekaa	aangelleghllani.	Enkaam	maligsaaghtengita	ugpeqegkaat	ipa	Messiah-nguniluku.
B04_02_John_V12	Taam	kingunganeng	Jesus,	naanga,	anglegutangi,	maligsaaghtengillu	aglaqat	Capernaum-emun,	tamaantekat	qafsinat	aghneghet.
B04_02_John_V13	Jews-et	neqenghaghqesaghtungestalghiit	Passover-mun	enkaam	Jesus	aglaqaq	Jerusalem-emun.
B04_02_John_V14	Temple-mi	esghaqii	yuget	akikulghiit	ox-eneng,	penniighneng,	dove-eneng.	Esghaqiillu	manimeng	naveghqughtet	aqumluteng	tipelemeggni.
B04_02_John_V15	Jesus-em	kagsagutangllaghluni	tapghaghmeng,	Temple-meng	aanesquqii	maligulluki	penniighnunllu	ox-enunllu.	Manilghutiit	kataguutaqluki	mingilatkii,	ulleghquqiillu	tipelngit.
B04_02_John_V16	Taagken	yuget	akilpegalghiit	dove-eneng	qelqii	whaten,	“Aanuteki	whaken!	Atama	Mangteghaa	akilpegaghvigughtegpenaan.”
B04_02_John_V17	Maligsaaghtengita	neqaatkaat	Akuzitet	Igaqegkat	pillghat,	“Megnukingalqa	Mangteghaghpenun	naafqutkennaqngwaaqa.”
B04_02_John_V18	Taagken	Jews-et	igleghutestengita	aaptekaat	Jesus,	“Kitum	qeleghtaten	tawaten	pisqelluten?	Kiyaghneghem	pisqumakangaten,	allaaghlluwhaghti	ipapighqusighqameng.”
B04_02_John_V19	Jesus-em	kiimsiqii,	“Naafqiteggu	una	temple-a,	pingayuni	aghneghni	nekefleqaqa.”
B04_02_John_V20	Aaptekaat,	“Elpaak	nekefleqsiguu	pingayuni	aghneghni?	46-nguut	ayumiqullghet	nekeftusiqegkaat	uumun	Temple-mun.”
B04_02_John_V21	Iwernga	Jesus-em	akuzitkengngukanga	ellmi	yugusini	temple-nguluku.
B04_02_John_V22	Unguvaghtaqngan	tuqulleghmeng	maligsaaghtengita	neqaatkaat	whaten	pillgha,	“Una	temple-a,	pingayuni	aghneghni	nekefleqaqa.”	Enkaam	ugpeqegkiit	Akuzitet	Igaqegkat,	Jesus-emllu	akuzillghi.
B04_02_John_V23	Jesus	Jerusalem-emelluku	Passover-em	neqenghaghqellghani,	uglapiglleghhiit	esghapagluki	allaaghlluwhaghtillghi	ugpeqegkaqegkangat,
B04_02_John_V24	iwernga	Jesus-em	ugpequmangilkangi.
B04_02_John_V25	Kinkunun	alngunak	ungipaanneghisaghngaatni	ayuqelghii	yugneng	qayughllak	liisimakegkangi	natetulangi.
B04_03_John_V1	Taawanguq	yuuk	aatghha	Nicodemus,	Pharisee	Jews-et	igleghutistengat.
B04_03_John_V2	Unugyagu	Jesus-mun	aglaghluni	pikaa,	“Rabbi,	whangkuta	liisimakamken	apeghtughistenguuten	kayagtekaa	Kiyaghneghem.	Kina	alngunak	allaaghlluwhaghtinaanghituq	elpetun	tawaten	wetkuqun	Kiyaghneq	ellnganiskan.”
B04_03_John_V3	Jesus-em	pikaa,	“Ipa	ungipaatamken,	kitum	alngunak	esghaghnaanghitaa	Ataneghpagullgha	Kiyaghneghem	wetkuqun	allgenqigtekumi.”
B04_03_John_V4	Nicodemus-em	aaptekaa,	“Naten'ngam	anglikaq	yuuk	allgenqiglleqa?	Ipapestaaq	iteghnaanghituq	naami	qantagkenun	allgenqiggnaluni.”
B04_03_John_V5	Jesus-em	kiimsiqaa,	“Ipa	piimken,	kina	alngunak	iteghnaanghituq	Ataneghpagullghanun	Kiyaghneghem	wetkuqun	allgenqigtekumi	meghqunllu,	Taghneghagnekunllu.
B04_03_John_V6	Tamaana	kemegkun	allgeqaq	kemguuq,	iwernga	tamaana	taghneghagnekun	allgeqaq	taghneghaaquq.
B04_03_John_V7	Saghiighayugpenang	qayughllak	ungipaaskemken,	‘Elpesi	allgenqigsaghqapestaaghuusi.’
B04_03_John_V8	Anuqa	naken	alngunak	piiquq,	nagataqan	sulugtallgha,	iwernga	nallukngwaaghan	naken	piiqutangallu	naveklu	piiqutanga.	Tawateghpigaq	ayuquq	tamaghhaghmi	allgelghii	Taghneghagnekun.”
B04_03_John_V9	Nicodemus-em	aaptekaa,	“Naten'ngam	taana	piyaghqaawa?”
B04_03_John_V10	Jesus-em	kiimsiqaa,	“Elpek	apeghtughistelgaghlluten	Israel-eghmiinun,	paninang	nalluksiguu	taana?
B04_03_John_V11	Ipa	piimken,	akuzitkaqaghput	liisimakegkaghput,	aapghaqaghput	esghaqaghput,	paninang	nalighhiinaghpesi	ugpeqigataa	ungipaghput.
B04_03_John_V12	Aapghaqanka	elpesinun	nunam	pingi	iwernga	ugpeqigataghpesinga,	naten'ngam	ugpeqelleqesteki	aapqumki	qilagem	pingi?
B04_03_John_V13	Kina	alngunak	mayiigatuq	qilagmun	iwerngaqun	Ighnegha	Yugem	ukikaq	qilagmeng.”
B04_03_John_V14	Kilgaani	katam	Moses-em	napaghtellghatun	napaqakun	bronze-a	nemeghyaq,	tawateghpigaq	Ighnegha	Yugem	napaghsaghqaalghii.
B04_03_John_V15	Enkaam	kina	alngunak	ugpeqilghii	ellnganeng	kenlengilngughmeng	unguvallelgullequq.
B04_03_John_V16	Kiyaghneghem	piniqepigtutmineng	nunam	yuga	tuunegkaa	kezemaghhaq	Ighneni.	Ighnegha	kitum	alngunak	ugpeqegkumigu	tuqunaanghituq,	iwernga	allgeghlleqaa	kenlengilnguq	unguvalleq.
B04_03_John_V17	Kiyaghneghem	kayagsimangitaa	Ighneni	nunamun	aghyuughisqelluku	nunam	yuganeng,	kayagtekaqaa	yugulighistenguluku	yugnun.
B04_03_John_V18	Kina	alngunak	ugpeqilghii	Ighneghmeng	aghyuullengnaanghituq.	Kina	alngunak	ugpeqinghilnguq	nanqigtengngwaaqaaguq	aghyuughyaghqaaluni,	qayughllak	ugpeqenghilkanga	kezemaghhaq	Ighnegha	Kiyaghneghem.
B04_03_John_V19	Esgha	una	apallaa	Kiyaghneghem	aghyuughisighqaa	yugnun:	nighuk	tagikaayaghngaan	nunamun,	yuget	piniqataghaqaat	mamlek	nighugmeng	qayughllak	seghletun	piiqelghiit.
B04_03_John_V20	Kitum	alngunak	seghletun	pikayugem	ugumikaa	nighuk,	enkaam	taginaanghituq	nighugmun	seghletun	pilleni	esghaghnayukatki.
B04_03_John_V21	Iwernga	kina	alngunak	ipapighqelluni	pikayuk	tagiyaghqaaguq	nighugmun,	esghiisqelluku	qepghaqani	Kiyaghneghem	piyukellghakun	ayuqelghii.
B04_03_John_V22	Kingunganeng	taam	Jesus-enkut	maligsaaghtekullghiit	aglaqat	Judea-mun.	Maligsaaghteminun	maligulluni	tamaantutkelluku	paaptaayekii	yuget.
B04_03_John_V23	John-llu	paaptaayeghingulghii	Aenon-mi,	Salim-emeng	qantaghanlengughmi,	qayughllak	meghllagulghii	tamaana.	Yuget	tagilaghaatngulghiit	ellnganun	paaptaayesqelluteng.
B04_03_John_V24	(John	salin	anusimingllaghvigmun	kanaghtellghilnguq.)
B04_03_John_V25	Ilangita	John-em	maligsaaghtengita	aaghtiiraaqaat	ataasiq	Jew	ukmangighsalleghmeng	Moses-em	Liilightuusaanilngughmeng.
B04_03_John_V26	Enkaam	aglaghluteng	John-mun	ungipaatkaat,	“Apeghtughista,	neqamikenghisiguu	yuuk	elpenitkaq	inglungani	Jordan-em,	akuzitkegkan?	Whaa	maaten	paaptaayeghiiquq,	enkaam	qamaglluteng	yuget	aglaghtuutnguut	ellnganun.”
B04_03_John_V27	John-em	kiimsiqii,	“Kina	alngunak	allgeghunnaanghituq	sameng	wetkuqun	Kiyaghneghem	tuunegkumigu.
B04_03_John_V28	Elpesi	liisimakistekamsi	whaten	piiqngama,	‘Whanga	Christ-angunghitunga	iwernga	kayagtekaagunga	sivungani.’
B04_03_John_V29	Ugiighnaqelghii	ugikaghqaan	ellngan	pikaa.	Nulightughnaqelghiim	ilakumtaagha,	kayutanga	utaqiigaquq	nagasugnimaghmi	menganeng.	Ilakumtaaghan	nagaquneghminigu	menga	quyaghllagaquq.	Tawateghpigaq	whangallu	quyalqa	iighwightuq.
B04_03_John_V30	Ellnga	megnunaghataghaghnaqnguuq,	whanga	ukavaghnaqnguunga.”
B04_03_John_V31	Ellnga	taana	pamakaghtaq	aangeghllagtuq	tamaghhaghllaganeng.	Ellnga	taana	nunameng	pi,	nunam	pikaa	enkaam	akuzikayuguuq	nunam	pinganeng.	Ellnga	taana	qilagmeng	pi,	quliiguq	tamaghaghllaganeng.
B04_03_John_V32	Aapghaqaa	esghaqanillu	nagaquqanillu	iwernga	kitum	alngunak	ugpeqigatii	akuzitangi.
B04_03_John_V33	Kitum	alngunak	ugpeqegkumiki	akuzitangi,	tawaten	pilleghmikun	ipapighqaqaa	Kiyaghneq	ipangutanga.
B04_03_John_V34	Taam	Kiyaghneghem	kayagtekaan	atuqaqii	Kiyaghneghem	akuzitangi,	qayughllak	Kiyaghneghem	Taghneghagni	tuun'ngukek	ellnganun	iingunalkighllukek.
B04_03_John_V35	Atam	piniqepigtaa	Ighneq,	enkaam	aghtughyaghqaanghillelitkaqaa	samun	tamaghhaanun.
B04_03_John_V36	Kina	alngunak	ugpelghii	Ighneghqun,	kenlengilngughmeng	unguvallelguuq.	Kitum	alngunak	qaatkenghilkumigu	Ighneq	unguvallengeqeghhnaanghituq,	taawanginaq	Kiyaghneghem	aghyuullghanisaghqaaguq	quunpeng.
B04_04_John_V1	Pharisees-et	nagaquumakangat	palaghhaaghhniluki	yuget	tagilaghaallghiit	John-mun,	naqam	nulaniluki	tagilaghaallghiit	Jesus-mun	maligsaaghtengunalutengllu,	paaptaayesqellutengllu.
B04_04_John_V2	(Iwernga	Jesus-em	ellngan	katam	paaptaayelanghilkangi,	malighsaaghtengita	paaptaayelaqangit.)
B04_04_John_V3	Atanghem	liigiksamiki	Pharisees-enun	taana	nagaquumaniluku,	aghulaqluni	Judea-meng	Galilee-nneqigtekaq.
B04_04_John_V4	Tuumkaghqaanilnguq	Samaria.
B04_04_John_V5	Kaatkaq	Sychar-mun,	Samaria-melngughmun	uyavantepagllagunghilnguq	piitesiighaghvigmeng	Jacob-em	tuunegkaaneng	ighneghminun	Joseph-mun.
B04_04_John_V6	Jacob-emllu	meghtaghviga	tawanlenguq.	Jesus	igleghteghllagem	meghnulghii	enkaam	aqumegkaq	saaghwakun	meghtaghvigem,	aghneghem	qukaani.
B04_04_John_V7	Maligsaaghtengi	Sychar-mun	neqengyaghtuqaalghiit.	Taagken	Samaria-ghmii	aghnaq,	Sychar-meng	meghtaqaq.	Jesus-em	pikaa,	“Meghsiightinga.”
B04_04_John_V9	Aghnam	pikaa,	“Jew-nguuten,	whanga	Samaria-ghmiinguunga,	sangavek	whangamnun	meghsisqesin?”	(Tawaten	pikaqegkanga	qayughllak	Jews-et	talwa	aleghqughyaghqaqenghilkangit	Samaria-ghmiit.)
B04_04_John_V10	Jesus-em	kiimsiqaa,	“Huuk,	liisimaksaquvgu	Kiyaghneghem	tuunyaghqaa,	liisimaksaquvgullu	kinangutanga	meghsingllalghii	elpenun,	meghsingllaghviknayaghan	unguvallengestikayugmeng	meghmeng.”
B04_04_John_V11	Aghnam	pikaa,	“Yuguniiq,	meghtaghvik	uusqapigtuq,	talwa	qaltiituten.	Naken'ngam	unguvallengestikayugmeng	mengelleqsin?
B04_04_John_V12	Sivunemta	Jacob-em	tuunegkaqaa	una	meghtaghvik	whangkunnun.	Ellngallu,	ighneghillu,	teghikusiillu	qamaglluteng	meghegkaagut	taagken.	Aangwaaghuniluten	Jacob-meng	pinguziin?”
B04_04_John_V13	Jesus-em	kiimsiqaa,	“Kina	alngunak	meghelghii	whaken	meghmeng	alla	meqsugyaghqaaguq.
B04_04_John_V14	Meq	whanga	tuunyaghqaqa	kitum	alngunak	meghegkumigu	allamengllu	meqsugnaanghituq.	Meq	tuunyaghqaqa	ellnganun	tawaten	lliighyaghqaaguq	sengngulghiistun,	tevughalghii	ellngan	ilunganeng.	Taana	meq	kenlengilngughmeng	unguvallengusighqaqaa.”
B04_04_John_V15	Aghnam	pikaa,	“Yuguniiq,	taagken	meghmeng	meghsinga	enkaam	alla	meqsunghillanga,	talwa	whavek	meghtaghnanighlanga.”
B04_04_John_V16	Jesus-em	pikaa,	“Ugin	aqfagu	enkaam	tagilghaaten.”
B04_04_John_V17	Aghnam	pikaa,	“Ugingitunga.”	Jesus-em	pikaa,	“Ipa	uginginniiten.
B04_04_John_V18	Ugikegkaqaten	tallimat	yuget.	Maaten	taana	yuuk	kiyaghfigen	ugikenghitan.	Ungipaataghpenga	ipapigmeng.”
B04_04_John_V19	Aghnam	pikaa,	“Yuguniiq,	taawa	liigikamken	uuknaliqistenguftuten.
B04_04_John_V20	Sivuneghma	maniguqaqaat	Kiyaghneq	whani	naayghami,	iwernga	elpesi	Jews-eni	Jerusalem-nguniiqaghsi	maniiguutfigkaq	Kiyaghneghmun.”
B04_04_John_V21	Jesus-em	pikaa,	“Aghnami	whani,	ugpeqinga,	taakwaningani	yuget	manigughnanighlleqaat	Ata	whani	naayghami	talwa	Jerusalem-emi.
B04_04_John_V22	Elpesi	Samaria-ghmiini	talwa	nallukaghsi	kinangutanga	maniguqaghsi.	Whangkuta	Jews-eni	liisimakaghput	kinangutanga	maniguqaghput,	qayughllak	Jews-etgun	Kiyaghneghem	akequsaqegkaqaa	yugulilleq.
B04_04_John_V23	Iwernga	pilleghqaq	uka	taginguuq,	aaqun	kaalluni	ayuquq	maniguutepikayuget	manigughlleqaat	Ata	Taghneghagnekunllu	ipalleghqunllu.	Tawatelnguut	maniguutkayuget	Atam	maniguutesugaqii	ellminun.
B04_04_John_V24	Kiyaghneq	Taghneghaaguq,	tamaakut	maniguullghiit	ellnganun	manigughyaghqaqaat	Taghneghagnekunllu	ipalleghqunllu.”
B04_04_John_V25	Aghnam	pikaa,	“Liisimakaqa	Messiah	tagillequq,	atilqelghii	Christ-ameng.	Tagikumi	ungipaalleqiinkut	sameng	tamaghhaaneng.”
B04_04_John_V26	Jesus-em	pikaa,	“Whanga	taananguunga	aleghquqen.”
B04_04_John_V27	Whaallu	Jesus-em	maligsaaghtengi	uteghniqat.	Esghaghlukek	Jesus-enkuk	aghnaankuk	aleghquullghiik	elngaatall	saghiighayagutkagket.	Iwernga	nalighhiiniita	pimangilkangat	aghnaq,	“Sameng	pizin?”	Nalighmeng	Jesus	aapsimangilkangat,	“Sangan	aghnaq	aleghqughsigu?”
B04_04_John_V28	Taagken	aghnam	melghutagni	unillukek,	Sychar-mun	aglaghluni	yuget	pikii,
B04_04_John_V29	“Esghaghyaghtuqaghtegguqun	meghtaghvigmelnguq	yuuk.	Sallemneng	tamaghhaaneng	ungipaataanga.	Qaa	Christ-anguuq?”
B04_04_John_V30	Enkaam	yuget	taagken	nemeng	esghaghyaghtuutkaat	Jesus.
B04_04_John_V31	Salin	kaatellghilluki	maligsaaghtengita	Jesus	piighaataqaat,	“Apeghtughista,	sangiighhaghmeng	neqaa.”
B04_04_John_V32	Iwernga	pikii,	“Whanga	neqelguunga	neghyaghqameng	elpesi	nallukngwaaqaghpesineng.”
B04_04_John_V33	Maligsaaghtet	ellmeggneng	aapqughaaghutkat,	“Qaa	kitum	neqmeng	tagisimaa?”
B04_04_John_V34	Jesus-em	pikii,	“Neqeka	qaatkutellghuuq	kayagtikameng	whangamneng,	apeghiighesqellukullu	qepghaqaq	tagivaqani	whangamnun.
B04_04_John_V35	Nagataqasi	yuget	pilghiit,	‘Taagken	piitesighalleghmeng	estamat	tanqit	atughluki,	unatalleghqaq	kaataquq.’	Ungipaataghllamsi,	yuvghiighwaaqaghtekiqun	piitesiighaghviget,	tamaakut	piitkat	unataghyaghqaaghtut.
B04_04_John_V36	Yuuk	unatalghii	wheat-meng	akileghtuusangyaghqaaguq	qepghaqaminun,	enkaam	quyayaghqaaguq	maligulluni	piitesiighaqamun.	Tawateghpigaq	yugem	ungipalleghmikun	kenlengilngughmeng	unguvallengestekumiki	akileghtuusangyaghqaaguq.	Taanallu	quyayaghqaaguq	maligulluni	ungipaqiyuwhaaqanun	whangamneng.
B04_04_John_V37	Taana	akuzilleq	ipanguuq,	‘Ataasiq	yuuk	piitesiighaghaquq,	ilanga	yuuk	unataghaquq.’
B04_04_John_V38	Kayagtekaqamsi	unatiisqellusi	piitesighaghvigmi	piitesighaamangilkegpesineng.	Ilangit	piitesiighaqaagut,	iwernga	elpesi	unataqayuguusi	piitestekiitneng,	enkaam	elpesillu	akileghtuusangellequsi	qepghaqiitneng.”
B04_04_John_V39	Sychar-mi,	Samaria-ghmiilghutet	ugpeqegkaat	Jesus	qayughllak	aghnam	ungipaatkaqegkangi,	“Taam	yugem	ungipaataanga	sallemneng	tamaghhaaneng.”
B04_04_John_V40	Samaria-ghmiit	kaalluku	Jesus	ellmeggnitesqegkaat.	Jesus	tamaantekaq	maalghuk	aghneghek,
B04_04_John_V41	enkaam	wata	ugpeghtuutkat	akuzitangi	nagalluki.
B04_04_John_V42	Taana	aghnaq	pikaat,	“Nagasuwhaaghaqngamken	ugpeqegkaqaput	akuziteten.	Iwernga	maaten	whangkunneng	katam	nagalluku	liitaghput	taana	yuuk	ipa	yugulighistekeftaa	nunam	yugan.”
B04_04_John_V43	Maalghuk	aghneghek	atughlukek,	Jesus	Sychar-meng	aghulaqegkaq	Galilee-mun.
B04_04_John_V44	(Jesus	ellmineng	katam	pikaalghii,	“Uuknaliqista	nunalgutangan	tugukliigataat	uuknaliqistenguluku.”)
B04_04_John_V45	Kaasan	Galilee-mun,	yuget	tugukliqaat	qayughllak	esghapakaqegkangat	sallgha	qamaglluku	Jerusalem-emi,	Passover-mun	neqenghaghqengnguluteng.
B04_04_John_V46	Enkaam	Jesus	aglanqigtekaq	Cana-mun,	Galilee-melngughmun,	meq	wine-ngughtestefigminun.	Taawanguq	kavemem	umiilwaagha,	Capernaum-emi	ighnegha	qinuyugllak.
B04_04_John_V47	Nagaqughyamigu	Jesus	tagimaniluku	Judea-meng,	Galilee-mun	takuluku	maniiguutkaq	naallghusaghtuqiisqelluku	ighneni	tuquyaghtungestalghii.
B04_04_John_V48	Jesus-em	pikaa,	“Ugpeqinaanghitusi	wetkuqun	esghapakufsiki	aangelghiit	allaaghlluwhaghtillghet.”
B04_04_John_V49	Umiilwaaghem	pikaa,	“Yuguniiq,	maligtinga	taghnughhaqa	tuquvagilgan.”
B04_04_John_V50	Jesus-em	pikaa,	“Aglaa,	ighneghen	unguvallequq.”	Yugem	ugpeqegkii	Jesus-em	akuzitangi	enkaam	aglaqaq.
B04_04_John_V51	Tumangani	taakwani	qepghaghtengita	nallaghluku	ungipaatkaat,	“Ighneghen	piniighsimaaq.”
B04_04_John_V52	Aaptekii	naniklaagmi	piniighsimatanga.	Pikaat,	“Ighivgaq	one-eklaagmi	puqleghangiitkaaguq.”
B04_04_John_V53	Atangan	liisimakegkanga	tawani	aflumi	Jesus-em	pikaqegkanga,	“Ighneghen	unguvallequq.”	Enkaangam	nengllugutkullghiit	ugpeghtuutkat.
B04_04_John_V54	Taana	tuungliqegkanga	Jesus-em	allaaghlluwhaghtillghan	tagiluni	Judea-meng	Galilee-mun.
B04_05_John_V1	Taam	kingunganeng	Jesus,	Jerusalem-etkaq	Jews-et	neqenghaghqellghitnun.
B04_05_John_V2	Taawanguq	Jerusalem-emi,	Sheep	Gate-em	tungangani	naayvaghaaq	tallimaneng	porch-elek,	Hebrew-stun	atillgha	Bethzatha.
B04_05_John_V3	Uglapiglleghhii	qinuyuk	ingaghmetullghii	porch-eni,	ayaakat,	piyugigalnguut,	uniiqat.	(Pagughrugughhneghsighaqegkangat	meq	ateghyuwhaaghnaluteng.
B04_05_John_V4	Ilangani	aghneghem,	yaqulga	Atanghem	ateneghmini	naayvaghaaghmun	pagughrugughtestaqegkanga	meq.	Enkaam	kina	ateghyuwhaalghii	meghmun	naallghutaqelghii	sameng	alngunak	aqnighneghmineng.)
B04_05_John_V5	Taawanguq	yuuk	qinuyugngalghii	38	ayumiqulleghni.
B04_05_John_V6	Jesus-em	esghaqaa.	Liisimakegkaa	qavngarugllak	ima	qinuyukaq	enkaam	aaptekaa,	“Naallghusugsiin?”
B04_05_John_V7	Qinuyulghiim	kiimsiqaa,	“Yuguniiq,	meq	pagughrugughhneghani	kayutkaghqiitaqunga.	Ateghnaqutkaqsaghtunga	ima	kitum	ingyaghaghtaqaanga.”
B04_05_John_V8	Jesus-em	pikaa,	“Nekevi,	allighan	tuguluku	piyugi.”
B04_05_John_V9	Tawaninginaq	yuuk	naallghulluni,	allighani	tuguluku	piyukaq.	Sabbath-ngulghii	tawani	aghneghmi.
B04_05_John_V10	Tamaaken	apalluqluku	Jews-et	igleghutistengita	pikaat	naallghutkaq	yuuk,	“Aghneghmi	Sabbath-nguuq,	Liilightuusamnni	allighan	igleghusaghqaqenghisaghan	Sabbath-mi.”
B04_05_John_V11	Pikii,	“Yugem	naallghutistema	piinga,	‘Allighan	tuguluku	piyugi.’”
B04_05_John_V12	Aaptekaat,	“Kitum	naallghulluten	allighan	tuguluku	piyugesqaten?”
B04_05_John_V13	Iwernga	yugem	nallukegkaa	naallghutisteni	kinangutanga,	qayughllak	uglapiglleghii	yuuk	tawanlenguq,	Jesus-llu	esghaghtengngunani	iqitkaalghii.
B04_05_John_V14	Aghneghmi	taakwani	Temple-mi,	Jesus-em	nallaqaa	taana	yuuk	naallghutkani,	pikaa,	“Uyuq,	naallghusimaaten.	Seghleghqennanii	luuraq	sangwaa	seghleghataghalghii	ikfiqutkennayukavgu	seghleghqumanginaquvek.”
B04_05_John_V15	Taagken	yugem	ungipaasaghtuqii	Jews-et	igleghutistengit	Jesus-nguniluku	naallghutisteni.
B04_05_John_V16	Taagken	kenlanga	Jews-et	igleghutistengita	seghletun	piyagutkaat	Jesus,	Sabbath-mi	naallghutillghaneng	apalluqluku.
B04_05_John_V17	Iwernga	Jesus-em	pikii,	“Ataka	quunpeng	qepghaaguq,	whangallu	qepghaghyaghqaagunga.”
B04_05_John_V18	Enkaam	Jews-et	igleghutistengita	wataqaaghaq	tuqusukaat.	Pikat,	“Jesus-em	Sabbath-em	Liilightuusaa	naafqinaghpenaan	pikaaguqlu	Kiyaghneq	Atakniluku.	Tawaten	akuzilleghmikun	Kiyaghneghtungwaaq	ayuqniluni	piiquq.”
B04_05_John_V19	Iwernga	Jesus-em	pikii,	“Ipa	piimsi,	Ighneq	ellnginaghmi	sayaghqaanghituq,	Atamineng	esghapakaghhiinani	piiqaa.	Atami	pillghatun	piiquq.
B04_05_John_V20	Atam	piniqaa	Ighneni,	enkaam	kelguvikaqaa	sameng	tamaghhaaneng	salleghmineng.	Iwernga	taakuneng	aangataghalghiineng	kelguviksaghqaqaa	saghiighayugesqellusi.
B04_05_John_V21	Atam	unguvaghtesluki	tuqukat	unguvallelitaqii,	enkaam	tawateghpigaq	Ighneq	unguvallelitikayuguuq	piyukegkaminun.
B04_05_John_V22	Ata	nanqigtingigatuq	kitumeng	alngunak.	Iwernga	aghtughyaghqaanghillelitkaqaa	Ighneni	qamaglluku	nanqigtilleq	ellnganun	pisqelluku.
B04_05_John_V23	Kiyaghneghem	tawaten	pikaqaa	Ighneni	tamaghhaanun	quulviisqelluku	katam	tawaten	quulvallghistun	Ata.	Kitum	taam	quulviigalkumigu	Ighneq	quulviigataa	Ata	kayagtikaq	Ighneghmeng.
B04_05_John_V24	“Ipa	piimsi,	kitum	nagaskumiki	akuzitenka,	ugpeqegkumigullu	kayagtisteka,	kenlengilngughmeng	unguvallelguuq.	Nanqigtellengnaanghituq	aghyuughyaghqaaluni	qayughllak	tuqumeng	unguvalleghmun	lliiqaaguq.
B04_05_John_V25	Ipa	piimsi,	pilleghqaq	uka	taginguuq,	whaa	kaasimaaq,	tuqukat	nagaqughlleqaat	menga	Ighneghan	Kiyaghneghem.	Tamaakut	nagaquullghiit	unguvallequt,
B04_05_John_V26	qayughllak	Ata	unguvallghuuq,	enkaam	unguvalleq	ellnganeng	pinguuq.	Tawateghpigaq	Ighnegha	unguvallghuuq,	qayughllak	Atam	tawatetestekanga.
B04_05_John_V27	Aghtughyaghqaanghillelitkaqaallu	Ighneni	nanqigtilleghmun	qayughllak	Ighneqegkanga	Yugem.
B04_05_John_V28	“Saghiighayagutegpenaan	una:	pilleghqaq	taginguuq	qamaglluteng	tuqukat	lliveghmelnguut	nagaqughluku	menga,
B04_05_John_V29	aanleghaasaghqaagut	lliveghmeggneng.	Tamaakut	pinitun	pikat	unguvaghtesaghqaagut	unguvalleghmun.	Iwernga	tamaakut	seghletun	pikat	unguvaghtesaghqaagut	nanqigtelleghmun	aghyuughyaghqaaluteng.
B04_05_John_V30	“Nanqigsigataqa	kina	alngunak	sivukluku	aaptellngunaan	Ata.	Enkaam	nanqigtiiqunga	ellngan	pisqellghinaghhaatun.	Nanqigtilqa	elqughutngaaq,	qayughllak	nanqigtiiqunga	Atam	kayagtikam	whangamneng	piyukellghatun.	Whanga	piyukellemtun	pingigatunga.
B04_05_John_V31	“Aapquma	whangamneng,	yuget	ugpeqnaanghitiit	akuzitenka,	wetkuqun	kitum	alla	aapqanganga.
B04_05_John_V32	Iwernga	kitum	aapghaqaanga	tawaten,	liisimakanka	aapqii	ipanguut	qayughllak	aapghisteka	Atakaqa.
B04_05_John_V33	Elpesi	yuget	kayagtekaqasi	John-mun,	apellghi	whangamneng	ipanguut.
B04_05_John_V34	Yuget	apenghisaghngaaghmegtengnga,	iwernga	tawaten	piinga	elpesi	yugulillengesqellusi.
B04_05_John_V35	John	kenelghutastun	kumangayaghtuqlu	kuukgutngayaghtuqlu.	Akuzitangi	nighugestun	ayuqsaghtut	enkaam	elpesi	natengiighhaq	akuzitangakun	quyastesukaagusi.
B04_05_John_V36	John-em	akuzitangan	liitestekaqaanga	yugnun.	Iwernga	wataqaaghaq	John-em	akuzitanganeng	qepghalleghma	liitestaghaghaanga	yugnun.	Qepghaghanka	Atama	pisqegkii	enkaam	qepghalleghma	liitestaa	yugnun	Atamnun	kayagtekaqnilunga.
B04_05_John_V37	Kayagtikam	whangamneng,	Atam	ellmineng	katam	aapghwaa	ipapighqelleq	whangamneng	ayuqelghii.	Nagaqiigatngwaaghaghsi	menga,	esghiigatngwaaghaghsi	natetulanga,
B04_05_John_V38	tugukliigatasillu	akuzitangi,	qayughllak	ugpeqigataghsi	Atam	kayagtekaa.
B04_05_John_V39	Ivaghivikaqasi	Akuzitet	Igaqegkat,	qayughllak	sumeghpesini	kenlengilngughmeng	unguvallengviknaluki	piiqasi.	Taakusta	ataasit	Akuzitet	Igaqegkat	aapghilghiit	whangamneng.
B04_05_John_V40	Naqam	whangamnun	tagiyugigatusi	unguvallelitesqellusi.
B04_05_John_V41	“Yugnun	usuqesunghitunga.
B04_05_John_V42	Liisimakamsi	elpesi,	piniqellghitusi	ilugpesini	Kiyaghneghmun.
B04_05_John_V43	Atama	kayagtekaqaanga	akuzistengulunga	ellminun,	iwernga	elpesi	tugukliigataghpesinga.	Naqam	kina	tagiluni	ellminun	katam	akuzilghii	tuguklighaqluku.
B04_05_John_V44	Naten'ngam	ugpeqelleqesteggu	tagikaatka	Kiyaghneghmeng	usuqesugukufsi	ilagpesinun,	naqam	taananginaghhaam	Kiyaghneghem	usuqelleghqaa	avelghaghluku?
B04_05_John_V45	Sumeghtaghaghpenasi	apeghlleqniluku	anaggutelleghsi	Atamun.	Moses-nguuq	aapghiyaghqaq	anaggutelleghpesineng	qaywa	sighimaksaghngaaghpesigu	yugulisqellusi.
B04_05_John_V46	Moses	ipa	ugpequmakufsigu	ugpeqnayaghaghpesinga	qayughllak	igaqegkaqaanga	igatgun.
B04_05_John_V47	Enkaam	Moses-em	igaqegkii	ugpeqigalkufsiki,	natenngam	ugpeqelleqesteki	akuzitenka?”
B04_06_John_V1	Kingunganeng	taam,	Jesus-em	aghviqaa	Naayvaq	Galilee,	aatqelghiillu	Tiberias-meng.
B04_06_John_V2	Uglapiglleghhiim	maliglleghaatkaat	qayughllak	naallghuquulghii	qinuyugneng	allaaghlluwhaghtilleghqun.
B04_06_John_V3	Kaalluteng	Jesus-enkut	maligsaaghtekullghiit	mayughluteng	naayghamun	aqumuutkat.
B04_06_John_V4	Jews-et	Passover-mun	Neqenghaghqellghat	kaasaghtulghii.
B04_06_John_V5	Jesus-em	sivuglluni	esghaqii	yulghuteghllaget	tagilaghaallghiit	ellminun.	Aaptekaa	Philip,	“Naken	tukfighinayaghesta	neqmeng	yulghuteghllagnun	neghyaghqameng?”
B04_06_John_V6	Tawaten	aaptekaa	Philip	naten	pilleghqaa	esghaghnaluku,	liisimakeghngaaghmigu	ellmi	salleghqani.
B04_06_John_V7	Philip-em	kiimsiqaa,	“200	denarius-elgughngaamta	naamayaghqameng	neqengnaanghitukut,	talwa	sasqughhaghmeng	tunqughngaamteki.”
B04_06_John_V8	Ilangallu	maligsaaghta	tawanlenguq,	Simon	Peter-em	anglegutanga	Andrew.	Andrew-m	pikaa	Jesus,
B04_06_John_V9	“Esgha	una	mekelghiighhaq	tallimaneng	neqekrangllallgaq,	maalghuklu	iqallugek,	iwernga	naamanaanghitut.”
B04_06_John_V10	Jesus-em	maligsaaghteni	pikii,	“Yuget	aqumuutesqiteki.”	(Tamaana	vegaaghllagulghii.)	Enkaam	entaqun	5,000-nguut	yuget	aqumuutkat,	kesutkegpenaki	aghnatlu,	taghnughhaatlu.
B04_06_John_V11	Taagken	Jesus-em	tuguluki	neqekrangllat,	iyamsiqayugluni	Kiyaghneghmun,	tunqughtestekii	aqumuutkaghllagnun	tamaavek.	Tawateghpigaq	iqallugek	pikakek,	qamaglluteng	neghuutkat	kepsulleghmeggnun.
B04_06_John_V12	Qamaglluteng	kepsuusata	Jesus-em	maligsaaghteni	pikii,	“Qerngughteggu	tamaana	neghumangilkangat,	sakusiiqegpenaki.”
B04_06_John_V13	Enkaam	qerngughlluki	imiqiit	qula	maalghuk	siipneqluku	pasketet	siipneghitneng	tallimat	neqekrangllat.
B04_06_John_V14	Taana	allaaghlluwhaghtilleq	yuget	esghapagluku	pikat,	“Ipapestaaq	una	uuknaliqistenguuq	tagiyaghqaanikaat	nunamun.”
B04_06_John_V15	Jesus-em	liisimakegkanga	yuget	aqfaluku	umiilengllaghnaqutkennaqngukangat,	enkaam	naayghamun	aglaqaq	ellnginaghhaanaluni.
B04_06_John_V16	Tawani	ighivgaghmi,	Jesus-em	maligsaaghtengi	ukikat	Naayvamun	Galilee-mun.
B04_06_John_V17	Mamlegtekanga,	Jesus-llu	paninang	aviilnguq,	enkaam	maligsaaghtengi	angyamun	uughquulluteng	aglaqat	Capernaum-emun	inglunganilngughmun	naayvam.
B04_06_John_V18	Taagken	naayvaq	imaghllugughtekaq	qayughllak	anuqlighllakanga.
B04_06_John_V19	Iiwenllu	angwaaghmeng	naayvam	qukaanun	lliighaqut,	esghaqaat	Jesus	meghqun	piyugmeng	tagilghii	angyamun	enkaam	alingruughutkat.
B04_06_John_V20	Iwernga	Jesus-em	pikii,	“Alingegpenasi,	Whanganguunga.”
B04_06_John_V21	Enkaam	uugtesukaat	angyamun.	Taagken	tawaninginaq	quutmun	kaatkat	takukameggnun.
B04_06_John_V22	Yulghuteghllaget	unegtekat	inglungani	naayvam,	unaamingani	piyalghiimeng	Jesus	aviituq.	Liisimakegkangat	ataasiinaalghii	angyaq	esnami.	Jesus	maligusimangilnguq	maligsaaghteminun	angyakun,	ellnginaghmeng	pikaalghiit	unilluku.
B04_06_John_V23	Taagken	ilangi	angyat	kaatquutkat	Tiberias-meng.	Tamlakat	tungangakun	yulghuteghllaget	neghuutfigitgun	ighivgaq.	Neghegkaalghiit	neqekrangllameng,	kingunganeng	Jesus-em	iyamsiqayullghan.
B04_06_John_V24	Yulghuteghllaget	piyalghiimeng	Jesus-enkut	maligsaaghtekullghiit	aviitut,	enkaam	angyanun	uuglleghaalluteng	Capernaum-emun	ivaghyaghtuqaat	Jesus.
B04_06_John_V25	Naalkesamegteggu	Jesus	aaptekaat,	“Apeghtughista,	qavngaq	maavek	kaasin?”
B04_06_John_V26	Jesus-em	kiimsiqii,	“Ipa	ungipaatamsi,	ivaghaghpesinga	qayughllak	neghelghiisi	neqekrangllameng	kepsughaaghlusi.	Ivanghitaghpesinga	allaaghlluwhaghtillghenka	apalluqluki.
B04_06_John_V27	Qepghaategpenaan	neqa	mulungigalnguq.	Yeghlegi	qepghaataqiteggu	neqa	naavyaghqaanghilnguq,	kenlengunaan	unguvallengestikayuk.	Tawatelnguq	neqa	Ighneghan	Yugem	tuunyaghqaqa	elpesinun,	qayughllak	Kiyaghneghem	Atam	itagnaqegkaqaa	ellnga.”
B04_06_John_V28	Yuget	aaptekaat	Jesus,	“Sangaawat	qepghaqat	Kiyaghneghem	pisqesukii	whangkunnun?”
B04_06_John_V29	Jesus-em	kiimsiqii,	“Elpesinun	qepghaqaq	Kiyaghneghem	pisqesukaa	esgha	una:	ugpeqesqelluku	taana	ataasiq	Kiyaghneghem	kayagtekaa.”
B04_06_John_V30	Enkaam	yuget	aaptekaat,	“Sangwaa	allaaghlluwhaghtilleq	pinayaghsigu?	Esghapagyaqumteggu	elngaatall	ugpeqnayaghamken.	Sanayaghsin?
B04_06_John_V31	Sivuneput	neghegkaagut	manna-meng	kilgaani.	Akuzitni	Igaqegkani	igaqegkaaguq	whaten,	‘Qilagmeng	pamaken	tuunegkaqii	neqekrangllameng	neghesqelluki.’”
B04_06_John_V32	Jesus-em	pikii,	“Ipa	ungipaatamsi,	qilagmeng	pamaken	Moses-ngunghituq	tuunikaq	neqekrangllameng.	Qilagmeng	pamaken	Atakaqa	tuunikayuk	neqekrangllapigmeng	elpesinun.
B04_06_John_V33	Kiyaghneghem	neqekrangllaa	esgha	taana	ataasiq	ukikaq	qilagmeng,	tuunilghii	unguvalleghmeng	nunam	yuganun.”
B04_06_John_V34	Yuget	pikaat,	“Yuguniiq,	iiwleng	tuunikut	tawatelngughmeng	neqekrangllameng.”
B04_06_John_V35	Jesus-em	pikii,	“Whanganguuq	neqekrangllaq	unguvallelitikayuk.	Kina	taana	tagilghii	whangamnun	allamengllu	iyataghnaanghituq.	Kitum	taam	ugpeqegkuminga	allamengllu	meqsugnaanghituq.
B04_06_John_V36	Iwernga	sivunghani	ungipaatellemtun	piimsi,	esghaqaqaghpesinga	iwernga	salin	ugpeqigataghpesinga.
B04_06_John_V37	Kina	alngunak	Atam	tagivaqaa	tagiyaghqaaguq	whangamnun.	Ighsaksaghqaqenghitaqa	kina	alngunak	tagilghii	whangamnun,
B04_06_John_V38	qayughllak	ukikaagunga	qilagmeng	atuqnaluku	piyukellgha	Kayagtistema.	Whanga	piyukelqa	piyaghtuunghitaqa.
B04_06_John_V39	Kayagtistema	ifliisunghitaanga	taakuneng	tagivaqamineng,	talwa	ataasighhaq.	Itupill	whangamnun	unguvaghtesqesuwii	kingulighmi	aghneghmi.
B04_06_John_V40	Una	Atama	piyukelqaa:	kitum	alngunak	esghaghluku	Ighneq	ugpeqegkumigu	kenlengilngughmeng	unguvallengellequq.	Enkaam	unguvaghlleqaqa	kingulighmi	aghneghmi.”
B04_06_John_V41	Jews-et	ungyupghutkaat	Jesus-em	whaten	pillgha,	“Whanga	neqekrangllaguunga	ukikaq	qilagmeng.”
B04_06_John_V42	Pikat,	“Jesus-nguuq,	Joseph-em	ighneqaa,	liisimakagput	atangallu	naangallu.	Sangami	whaten	pii,	‘Ukikaagunga	qilagmeng?’”
B04_06_John_V43	Iwernga	Jesus-em	pikii,	“Ungyupeghtegpenasi.
B04_06_John_V44	Atanguuq	kayagtikaq	whangamneng.	Kina	alngunak	taginaanghituq	whangamnun	wetkuqun	Atam	tagistekumigu	whangamnun.	Enkaam	unguvaghlleqaqa	kingulighmi	aghneghmi.
B04_06_John_V45	Uuknaliqistet	igaqegkaqaat	una,	‘Kiyaghneghem	apeghtughyaghqaqii	qamaglluki	yuget.’	Tamaghhaghmi	nagallghii,	liillghii	Atameng	tagikayuguuq	whangamnun.
B04_06_John_V46	Sumeghtaghaghpenasi	kitumun	alngunak	esghaamaniluku	Ata.	Kiyaghneghmeng	tagikam	ellnginaghhaghmi	esghaqaqaa	Ata.
B04_06_John_V47	“Ipa	ungipaatamsi,	ellnga	taana	ugpeqilghii	kenlengilngughmeng	unguvallelguuq.
B04_06_John_V48	Whanga	neqekrangllaagunga	tuunikayuk	kenlengilngughmeng	unguvalleghmeng.
B04_06_John_V49	Sivunesi	neghegkaagut	manna-meng	kilgaani,	iwernga	paninang	tuqulaghaatkaagut.
B04_06_John_V50	Iwernga	una	neqekrangllaq	ukikaq	qilagmeng,	kitum	alngunak	neghegkumigu	tuqunaanghitngwaaghtuq.
B04_06_John_V51	Whanga	unguvallelitikayuguunga,	neqekrangllaq	ukikaq	qilagmeng.	Kitum	alngunak	neghegkumigu	taana	neqekrangllaq,	kiyaghsaghqaaguq	quunperugllak.	Taana	neqekrangllaq	kemekrakaqa,	tuunaqegkegka	nunam	yugi	unguvallengesqelluki.”
B04_06_John_V52	Taagken	Jews-et	aaghtiiraaghusagutkat	ellmeggneng.	Pikat,	“Naten	uum	yugem	kemekrani	tuunaqagu	neghesqelluku?”
B04_06_John_V53	Jesus-em	pikii,	“Ipa	ungipaatamsi,	Ighneghan	Yugem	kemekraga	neghyaghqaqaghsi,	aawallu	meghyaghqaqaghsi.	Tawaten	pinghilkufsi,	unguvallepigitusi	ilugpesini.
B04_06_John_V54	Kitum	alngunak	neghegkumigu	kemekraka,	meghegkumigu	aakwa,	kenlengilngughmeng	unguvallelguuq,	unguvaghlleqaqallu	kingulighmi	aghneghmi.
B04_06_John_V55	Kemekraka	neqeghpigaaguq,	aakwallu	meghyaghqapiiguuq.
B04_06_John_V56	Kitum	alngunak	neghegkumigu	kemekraka,	meghegkumigu	aakwa,	kiyaghtengnguuq	whangamni,	whanga	kiyaghtengnguunga	ellngan	ilungani.
B04_06_John_V57	Atam	unguvastikayugem	kayagtekaqaanga,	whangallu	unguvastaqaanga.	Enkaam	kitum	alngunak	neghegkuminga	unguvallequq	whanga	apalluqlunga.
B04_06_John_V58	Sivunemta	neghegkiistun	neqekrangllastun	ayuqenghitunga.	Neghegkaagut	neqekrangllameng	iwernga	paninang	tuqulaghaatkaagut.	Neqekrangllaagunga	ukikaq	qilagmeng.	Kina	alngunak	neghegkumi	taagken	neqekrangllameng	kiyaghsaghqaaguq	quunperugllak.”
B04_06_John_V59	Jesus-em	tamaana	qamaglluku	aapqaa	apeghtughinguluni	synagogue-ngani	Capernaum-em.
B04_06_John_V60	Jesus-em	maligsaaghtengita	nagalluku	allulluteng	pikat,	“Una	apeghtuusaq	piyaqnapigtuq,	kitumngam	tuguklighlleqagu?”
B04_06_John_V61	Ungipaatestengngunani	Jesus-em	liisimakegkangi	maligsaaghteni	ungyupghullghiit	tawaten,	enkaam	pikii,	“Taam	apeghtullghem	iilqayugtestisii?
B04_06_John_V62	Sameng'ngam	pinayaghetsi	esghaghyaqufsigu	Ighnegha	Yugem	mayulghii	neksaqeminun	sivunghani?
B04_06_John_V63	Taghneghak	unguvallelitikayuguuk,	iwernga	yuuk	unguvallelitinaanghituq.	Akuzitenka	elpesinun	taghneghaagutlu	unguvallghuutlu.
B04_06_John_V64	Iwernga	ilagpesi	ugpeqigatiit	akuzitenka.”	(Jesus-em	liisimakegkangi	kinkut	ugpeqinghilnguut.	Liisimakegkangi	ima	piinlighyuwhaalleghmeng.	Talwa	liisimakegkanga	kinangutanga	uveghpagutiyaghqaq	ellmineng.)
B04_06_John_V65	Jesus-em	pikii,	“Ilagpesi	ugpeqinghitellgha	apalluqluku	whaten	pikaagunga,	‘Atam	tagisneghilkumigu	yuuk	whangamnun,	taginaanghitngwaaghtuq.’”
B04_06_John_V66	Kingunganeng	Jesus-em	tawaten	pillghan	uglapiglleghhiim	maligsaaghtengan	unitkaa	maligsaaghnaniqaat.
B04_06_John_V67	Jesus-em	aaptekii	qula	maalghuk	siipneqluku	maligsaaghtet,	“Elpesillu	aghulaqsugetsii?”
B04_06_John_V68	Simon	Peter-em	kiimsiqaa,	“Ataneq,	kitumun'ngam	pilleqesta?	Elpek	akuzitegpek	aapghaqaa	naten	allgeghutelleghqaq	kenlengilngughmeng	unguvalleghmeng.
B04_06_John_V69	Whangkuta	ugpeqamken,	liitkaqamken	elpek	Agleghnalghiikaaten	Kiyaghneghem.”
B04_06_John_V70	Taagken	Jesus-em	pikii,	“Nakmikegkaqaqa	qula	maalghuk	siipneqluku	maligsaaghtekaghqaq,	elpesinguut.	Iwernga	nalighsi	ataasiq	tughneghaaguq.”
B04_06_John_V71	Jesus-em	akuzitkengngukanga	Judas,	ighnegha	Simon	Iscariot-em	qayughllak	taakwaningani	uveghpagusaghqaqegkanga.	Judas	ilakegkangat	taakut	qula	maalghuk	siipngalghiit	maligsaaghtet.
B04_07_John_V1	Kingunganeng	taam	Jesus	igleghakaq	Galilee-mi.	Igleghayugumangilnguq	Judea-mi,	qayughllak	Jews-et	igleghutistengit	tamaanlenguut	tuqusugukangat.
B04_07_John_V2	Jews-et	neqenghaghqelleghqaat	aatqelghii	tabernacles-meng	kaasaghtungestalghii.
B04_07_John_V3	Jesus-em	anglegutangita	pikaat,	“Aghulaqi	maaken,	aglaa	Judea-mun	maligsaaghteten	esghapagesqelluki	allaaghlluwhaghtilleghpeneng.
B04_07_John_V4	Kitum	alngunak	apeghseghuuyulghiim	aksaqigataa	salleni.	Enkaam	tawaten	pinaqngukuvek	tamaghhaghmi	yugem	esghapagliten!”
B04_07_John_V5	(Talwa	anglegutangita	Jesus	ugpeqenghilkangat.)
B04_07_John_V6	Jesus-em	anglegutni	pikii,	“Judea-telleghqaqa	salin	kaasigatuq,	iwernga	elpesi	alngunak	aghneghni	piyaghqaagusi.
B04_07_John_V7	Nunam	yugan	ugumiknaanghitiisi,	whanga	ugumikaatnga	qayughllak	aapghaqegkegka	seghleq	atuqaqegkangat.
B04_07_John_V8	Enkaam	elpesi	neqenghaghqelghiinun	pitek;	whanga	pinaqenghitunga	qayughllak	aghneqa	salin	kaasigatuq.”
B04_07_John_V9	Jesus-em	tawaten	piluki	ellnga	Galilee-metkaq.
B04_07_John_V10	Jesus-em	anglegutangi	neqenghaghqemmun	pikat.	Taagken	kingungitneng	yugnun	esghaghtesukaghpenani	ellngallu	pikaq.
B04_07_John_V11	Neqenghaghqemmi	Jews-et	igleghutistengita	ivaqaat	Jesus,	pimaghmeng,	“Naagu	taana	yuuk?”
B04_07_John_V12	Uglapiglleghhiit	yuget	tawanlenguut	sigutquutkegkaat	Jesus.	Ilangita	pikaat,	“Jesus	piniipigtuq	yuuk.”	Ilangita	pikaat,	“Nakaa,	puughtaqii	yuget.”
B04_07_John_V13	Iwernga	kitum	alngunak	qaayngakun	akuzitkumangilkanga	Jesus,	alingluni	Jews-et	igleghutistengitneng.
B04_07_John_V14	Neqenghaghqellgha	santillghem	qukaghitaquqlu,	Jesus	Temple-mun	aglaghluni	apeghtughikaq.
B04_07_John_V15	Jews-et	igleghutistengita	saghiighayagulluku	pikat,	“Naten	una	yuuk	liiteghllagta	igaghyaamangilnguq?”
B04_07_John_V16	Jesus-em	kiimsiqii,	“Apeghtuusanka	whangamneng	pingunghitut,	Kayagtistemneng	pinguut.
B04_07_John_V17	Kitum	alngunak	Kiyaghneghem	piyukellgha	atuqsugukumigu	liisimaksaghqaqaa,	apeghtughilqa	Kiyaghneghmeng	pingutanga,	nalighmeng	whangamneng	katam	pingutanga.
B04_07_John_V18	Kina	alngunak	apeghtughilghii	ellmi	katam	sumeghtaghalleghmineng	quulvallengnaqutkengnguuq.	Iwernga	kina	alngunak	quulvallengestinaqutkelghii	kayagtikamun,	akuzinguuq	ipapigmeng,	iqlengiqigatuq.
B04_07_John_V19	Qamagllusi	liisimakaghsi	Moses-em	Liilightuusalitkaqiisi,	iwernga	nalighhiinaghpesi	qaatkigatasi.	Sangamangam	tuqunnaqutkestengnga?”
B04_07_John_V20	Yuget	kiimsiqaat,	“Tughneghaam	iitghumaaten.	Kitum	tuqunnaqutkaten?”
B04_07_John_V21	Jesus-em	pikii,	“Ataasimeng	allaaghlluwhaghtiyama	Sabbath-mi	qamagllusi	saghiighayugtusi.
B04_07_John_V22	Moses-em	qelqaqiisi	circumcise-esqelluki	ighnesi	(qaywa	sivunesi	circumcise-ekaaghngaata	Moses-em	circumcise-esqellghan	sivungani).	Naqam	elpesi	circumcise-eyaghqaanghata	ighnesi	Sabbath-mi	piiqasi.
B04_07_John_V23	Naafqengngunghilkufsigu	Moses-em	Liilightuusaa	circumcise-eghilleghpesigun	Sabbath-mi,	sangama	ugumiyagutestengnga	yuuk	naallghutngwaallemneng	Sabbath-mi?
B04_07_John_V24	Nanqigtigpenasi	yuget	saaqutangi	liigikngwaaghpenaki,	nanqigtiiqitek	elqughullusi.”
B04_07_John_V25	Taagken	ilangi	Jerusalem-eghmiit	pikat,	“Taanata	yuuk	tuqusukangat.
B04_07_John_V26	Naqam	esgha	apeghtughilghii	yugnun,	naqamllu	igleghutistemta	sanaqigataat.	Qaa	whaa	liigikaat	Christ-angutanga,	Kiyaghneghem	kayagtekaa?
B04_07_John_V27	Iwernga	whangkuta	liisimakaghput	taana	yuuk	naken	pingutanga.	Christ-apik	tagikan,	kitum	alngunak	nalluksaghqaqaa	naken	pingutanga.”
B04_07_John_V28	Jesus	paninang	apeghtughinguluni	Temple-mi,	iglagtuluni	pikaq,	“Qaywa	liisimakngwaaghestegguu	kinangutka,	nakenllu	pingutka?	Whangamneng	tagimangitunga.	Kayagtisteka	ipapiguuq,	iwernga	elpesi	nallukaghsi.
B04_07_John_V29	Whanga	liisimakaqa	qayughllak	ellnganeng	tagikaagunga,	ellngan	kayagtekaqaanga.”
B04_07_John_V30	Jesus	tawaten	piyan	ilangita	yuget	tugunaqutkegkaat.	Iwernga	kitum	alngunak	agtuqaamangilkanga	qayughllak	aghnegha	salin	kaasigalnguq.
B04_07_John_V31	Iwernga	uglapiglleghhiit	yuget	ugpeqegkangat	Jesus.	Enkaam	pikat,	“Liisimakaghput	una	yuuk	Christ-anguuq,	qayughllak	uglaapiglluku	allaaghlluwhaghtiiq	Christ-am	piyaghqaaneng.”
B04_07_John_V32	Ilangita	Pharisees-et	nagaquqiit	yuget	tawaten	akuzimleghaallghiit	Jesus-meng,	enkaam	ellngitallu,	chief	priest-etlu	kayagtekiit	kelengakistet	tugusqelluku.
B04_07_John_V33	Taagken	Jesus	pikaq,	“Natengiighhaq	elpesinillunga	aglaghllequnga	Kayagtistemnun.
B04_07_John_V34	Ivaghlleqaghpesinga	iwernga	naalkennaanghitaghpesinga.	Takukamnun	aglaghpagningitusi.”
B04_07_John_V35	Jews-et	igleghutistengita	ilateng	pikiit,	“Navek	una	yuuk	pinaqa	naalkesaghqaafqaami?	Greek-et	akulangitnilnguut	yuput	takulaghnaqakii?	Qaa	apeghtughillequq	Greek-enun?
B04_07_John_V36	Samengtuq	Jesus	pii	whaten	piiqngami,	‘Ivaghlleqaghpesinga	iwernga	naalkennaanghitaghpesinga;	takukamnun	aglaghnaanghitusi’?”
B04_07_John_V37	Kinguliq	aghnegha	neqenghaghqellghem	megnunalleghpigaalghii.	Tawani	aghneghmi,	Jesus	nekevluni	iglagtuluni	pikii,	“Kina	alngunak	meqsukumi	tagiluni	whangamnun	meghli.
B04_07_John_V38	Kitum	alngunak	ugpeqegkuminga,	ilunganeng	qamaken	kiiwet	maaqsaghqaagut	unguvallengestikayuget	meghet.”	Akuzitet	Igaqegkat	tawaten	pikaagut.
B04_07_John_V39	Jesus-em	akuzitkengngukek	Agleghnalghiik	Taghneghak.	Kiyaghneghem	Taghneghagni	salin	tuunigataak	qayughllak	salin	kevgigalkanga	Jesus	quulvalleliteghllagnaluku.	Iwernga	taakwaningani	tamaakut	ugpeqilghiit	Jesus-meng,	allgeghusaghqaagut	Taghneghagneng.
B04_07_John_V40	Nagasamegteggu	Jesus	tawaten	akuzilghii	ilangi	yuget	pikat,	“Una	yuuk	ipapestaaq	uuknaliqistenguuq	neghyukegkaghput.”
B04_07_John_V41	Ilangita	pikaat,	“Christ-anguuq.”	Iwernga	ilangita	pikaat,	“Christ-a	tagiyaghqaawaa	Galilee-meng?
B04_07_John_V42	Akuzitet	Igaqegkat	pikaagut	Christ-a	tagilleqniluku	David-em	nengllugutanganeng,	allgeghlleqnilukullu	Bethlehem-emi,	David-em	kiyaghfiganeng.”
B04_07_John_V43	Ilangita	yuget	ipapighqutkumangilkangat	Jesus,
B04_07_John_V44	enkaam	tuguyukaat	iwernga	kitum	alngunak	agtuqaamangilkanga.
B04_07_John_V45	Kelengakistet	kayagtekaayalghiit	tugusqelluku	Jesus,	kaasata	chief	priest-etlu,	Pharisees-etlu	aaptekiit,	“Sangan	taginnanighesteggu	Jesus?”
B04_07_John_V46	Kiimsiqiit,	“Kina	alngunak	taatun	yugtun	akuzingigatuq.”
B04_07_John_V47	Pharisees-et	aaptekiit,	“Elpesillu	Jesus-em	puughtisii?
B04_07_John_V48	Whangkuta	igleghutistenillu,	Pharisees-enillu	liisimakaput	Moses-em	Liilightuusii.	Nalimtaa-a	ugpeqatgu	Jesus?	Nakaa!
B04_07_John_V49	Tamaakut	yulghutet	nallukiit	Moses-em	Liilightuusii,	enkaam	Kiyaghneghem	naafqelleqii.”
B04_07_John_V50	(Ataasiq	Jews-et	igleghutistengat	Nicodemus-nguftuq,	sivunghani	Jesus-mun	pikaq.)	Nicodemus-em	pikii,
B04_07_John_V51	“Liilightuusamnni	nanqigsaghqaqenghitaghput	yuuk,	wetqukun	nagalluku	liigikegkumteggu	samatanga.”
B04_07_John_V52	Pikaat,	“Elpeklu	Galilee-meng	pinguzin?	Liinnaqiki	Akuzitet	Igaqegkat.	Liilleqan	uuknaliqistengituq	tagikameng	Galilee-meng.”
B04_07_John_V53	Qamaglluni	tamaana	aghulaquutkaq,	nemeggnun	aglaghtuutkaq.
B04_08_John_V1	Jesus	aglaqaq	Mount	Olives-mun.
B04_08_John_V2	Unaanguluku	aglanqigtekaq	Temple-mun.	Yulghun	tagilaghaasan	Jesus-em	aqumluni	apeghtuqii.
B04_08_John_V3	Liilightuusaneng	apeghtughikayugetlu,	Pharisees-etlu	tagitkaat	aghnaq	anguksakaq	gelgaghniighumaluku.	Nekevesluku	sivungitgun	yuget,
B04_08_John_V4	Jesus	pikaat,	“Apeghtughista,	una	aghnaq	anguksakaaguq	gelgaghniighumaluku.
B04_08_John_V5	Liilightuusaan	Moses-em	qelghusaqaa,	aghnat	tawaten	pikata	tuqutesqelluki	milughpagaataghhiinaq.	Elpek	sameng	pinayaghsigu?”
B04_08_John_V6	Jesus	aaptekaat	tawaten	Liilightuusat	kipullegmun	sameng	pisqelluki,	qayughllak	anaggutesugukangat.	Jesus	peghleghlluni	ighneghwaaghmineng	igaqaq	nunakun.
B04_08_John_V7	Aaptaataghyatni	Jesus-em	nekevluni	pikii,	“Nalighpesi	seghleghqelleqraggiilnguum	milughyuwhaaghligu	uyghagmeng.”
B04_08_John_V8	Alla	peghleghlluni	ighneghwaaghmineng	igaqaq	nunakun.
B04_08_John_V9	Nagasamegteggu	Jesus,	aghulaquutekestaqat.	Nuyekliit	sivukluteng,	taagken	tamaakut	ilangit	aghulaquutkat.	Jesus	ellnginaghhaaghtekaq,	iwerngaqun	taana	aghnaq	paninang	nekevghalghii	sivungani.
B04_08_John_V10	Jesus-em	nekevenqiglluni	aaptekaa,	“Aghnami,	naaki	anaggunnisteten?	Nalighhiiniitaa-a	aghyuughyaghqaaniluten	pinghitataan?”
B04_08_John_V11	Kiimsiqaa,	“Yuguniiq,	nalighhiiniita	pinghitaatnga.”	Enkaam	Jesus-em	pikaa,	“Whangallu	aghyuughyaghqaaniluten	pinaqenghitamken.	Aghulaqi,	alla	seghleghqegpenang.”
B04_08_John_V12	Taakwaningani	Jesus-em	aleghqughlaataqii	yuget.	Pikii,	“Whanga	nighuguunga	nunam	yuganun.	Kitum	maligtekuminga	mamlegmi	kiyaghhnaanghituq,	kenelgullequq	unguvallelitikayugmeng.”
B04_08_John_V13	Pharisees-et	pikaat	Jesus,	“Taawa	apeghlaataghtuten	elpeneng,	iwernga	akuziteten	ipapighqusighqiitut.”
B04_08_John_V14	Jesus-em	pikii,	“Akuzitkeghngaaghma	whangamneng	katam,	akuzitenka	ipanguut	qayughllak	liisimakaqa	naken	tagikaatka,	liisimakaqallu	takuyaghqaqa.	Elpesi	nallukaghsi	naken	pimatka,	talwa	nallukaghsi	takuyaghqaqa.
B04_08_John_V15	Nanqigtiiqusi	nunam	yugatun,	whanga	nanqigsigataqa	kina	alngunak.
B04_08_John_V16	Nanqigtinaqsaquma	nanqigtilqa	elqughutnganayaghtuq	qayughllak	ellnginaanghitunga:	Ata	Kayagtisteka	whangamnituq.
B04_08_John_V17	Liilightuusaghpesini	igaqngaaq	maalghuk	yugek	sangwaa	aapqumegnegu	tawatengwaaq,	akuzillghik	ugpeqelleqiit	ipanguniluki.
B04_08_John_V18	Enkaam	whangamneng	aapghaqunga,	Atamllu	Kayagtistema	aapghaqaanga.”
B04_08_John_V19	Aaptekaat,	“Naagu	Atan?”	Jesus-em	kiimsiqii,	“Nallukaghpesikung	Atakullghiigni.	Iwernga	whanga	liisimaksaqufsinga,	Atakallu	liisimaknayaghaghsi.”
B04_08_John_V20	Jesus	apeghtughingulghii	tawaten	Temple-mi	manimeng	aflengakivigan	tungangani.	Iwernga	kitum	alngunak	tugumangitkaa,	qayughllak	pilleghqaa	salin	kaasigalnguq.
B04_08_John_V21	Allameng	Jesus-em	pikii	yuget,	“Unilleqamsi,	ivaghlleqaghpesinga,	iwernga	tuqullequsi	seghleghqelleghtuumaghpesi.	Takukamnun	aglaghnaanghitusi.”
B04_08_John_V22	Taagken	Jews-et	igleghutistengit	pikat,	“Jesus	whaten	piiq,	‘Takukamnun	aglaghnaanghitusi.’	Qaa	ellmineng	tuqunnaquq?”
B04_08_John_V23	Iwernga	Jesus-em	pikii,	“Elpesi	maaken	nunameng	pinguusi,	whanga	pamaken	pinguunga.	Elpesi	nunam	pikiisi,	whanga	nunam	pikenghitaanga.
B04_08_John_V24	Enkaam	ungipaatamsi	tuqulleqnilusi	seghleghqelleghtuumaghpesi.	Aa-a	tuqullequsi	seghleghqelleghtuumaghpesi	ugpeqenghilkufsinga	whanga	whangangutka.”
B04_08_John_V25	Aaptekaat,	“Kinanguzinmi?”	Jesus-em	kiimsiqii,	“Whanganguunga	aapghaqellemtun	piinlighyuwhaalleghmeng	ima.
B04_08_John_V26	Akuzitkesaghqaghllaguunga	elpesineng,	nanqigtusighqaghtuungallu	elpesinun.	Iwernga	Kayagtikaq	whangamneng	ipanguuq,	enkaam	nunam	yuganun	aapghaqanka	nagatkanka	ellnganeng.”
B04_08_John_V27	Yuget	liigikumangilkangat	Jesus-mun	akuzitkengngutanga	Ata.
B04_08_John_V28	Enkaam	Jesus-em	pikii,	“Kefkufsigu	Ighnegha	Yugem	liilleqaghsi	whanga	whangangutka.	Liilleqaghsi	sangwaa	maana	piiqegkegka	whangamneng	pingigatulka.	Liilleqaghsi	akuzitkegkayugutka	Atam	apeghtuusaqegkaghhiinaa	whangamnun.
B04_08_John_V29	Kayagtikaq	whangamneng	whangamnituq.	Iiwleng	atuqegkayuwaaqa	efqughtinalghii	ellnganun	enkaam	unisigataanga.”
B04_08_John_V30	Jesus	tawaten	akuzimaluku,	uglapiglleghhiim	ugpeqegkaa.
B04_08_John_V31	Jesus-em	pikii	Jews-et	ugpeqilghiit	ellmineng,	“Nagnequfsi	qaatkullusi	apeghtullemnun,	ipapestaaq	maligsaaghtekamsi.
B04_08_John_V32	Ipapighqelleq	liilleqaghsi	enkaam	ipapighqellghem	itemulleqiisi.”
B04_08_John_V33	Pikaat,	“Abraham-em	kingunqiinkut,	qepghaghtelaaghungigatukut.	Sangamta	pizikut	itemusaghqaaniluta?”
B04_08_John_V34	Jesus-em	kiimsiqii,	“Ipa	ungipaatamsi,	kina	alngunak	seghleghqengngalghii,	seghleghqelleghmun	qepghaghtelaaghestun	ayuquq.
B04_08_John_V35	Qepghaghtelaaq	nengllugutenisaghqaanghituq	quunperugllak.	Iwernga	nengllugutet	ighneghat	ellngitnisaghqaaguq	quunperugllak.
B04_08_John_V36	Enkaam	Ighneghem	itemestekangisi,	ipapestaaq	itemyaghqaagusi.
B04_08_John_V37	Liisimakamsi	Abraham-em	kingunqiisi.	Iwernga	tuqusuwaqaghpesinga	qayughllak	tugukliigalkesi	apeghtuusanka.
B04_08_John_V38	Ungipaatamsi	Atama	kelgutkaaneng	whangamnun,	iwernga	elpesi	atagpesi	qelghutkaa	piiqaghsi.”
B04_08_John_V39	Kiimsiqaat,	“Whangkuta	atakaghput	Abraham.”	Jesus-em	pikii,	“Ipa	Abraham-em	avaqutaqsaqangisi,	atuqaqnayaghaghsi	Abraham-em	pikaa.
B04_08_John_V40	Iwernga	whaa	elpesi	tuqunnaqutkaqaghpesinga,	whanga	ipapigmeng	ungipaatikayuk	nagaquqamneng	Kiyaghneghmeng.	Abraham	tawaten	pinayanghituq.
B04_08_John_V41	Atuqngwaaghsi	atagpesi	pikaa.”	Jews-et	pikaat,	“Kiyaghneghhiinaaguq	Atavut,	enkaam	whangkuta	ellngan	ighnepikiinkut.”
B04_08_John_V42	Jesus-em	pikii,	“Kiyaghneq	ipa	Ataksaqufsigu	piniqnayaghaghpesinga,	qayughllak	tagikaagunga	Kiyaghneghmeng,	enkaam	whaa	whaantunga.	Whangamneng	tagimangitunga,	Kiyaghneghem	kayagtekaqaanga.
B04_08_John_V43	Liigikigataghsi	sameng	pilqa	qayughllak	tuguklighyaghqaqenghilkesi	apeghtughillghenka.
B04_08_John_V44	Avaqutaqiisi	atagpesi	tughneghaam,	enkaam	atuqsuwaqaghsi	atagpesi	piyukellgha.	Piinlighyuwhaalleghmeng	ima	yugtaghtenguuq.	Ipapighqelleq	atuqaghsigataa	qayughllak	ipapighqellghilnguq.	Iqlengiqneghmini	taawanginaghhaq	ayghiitkani	piiqegkanga	qayughllak	iqlengiqestengulghii,	atakegkanga	iqlengam.
B04_08_John_V45	Iwernga	whanga	akuziiqunga	ipapigmeng,	enkaam	tamaaken	apalluqluku	ugpeqigataghpesinga.
B04_08_John_V46	Nalighpesi	ipapighqutkennayaghtanga	seghleghqestengutka?	Qaywa	akuzighngaaghma	ipapigmeng,	sangamangam	ugpeqigastengnga?
B04_08_John_V47	Kitum	alngunak	Kiyaghneghem	pingan	tuguklighaqii	Kiyaghneghem	akuzitangi.	Iwernga	elpesi	tugukliigatasi	Kiyaghneghem	akuzitangi,	qayughllak	Kiyaghneghem	pikenghilkangisi.”
B04_08_John_V48	Jews-et	pikaat,	“Piimken,	Samaria-ghmiinguuten,	tughneghaamllu	iitghumaaten.	Ipa	pizikaan?”
B04_08_John_V49	Jesus-em	kiimsiqii,	“Tughneghaam	itellghitaanga.	Quulvaghaqaqa	Ataka	iwernga	elpesi	quulviigataghpesinga.
B04_08_John_V50	years-ngughsigatuten.”	58	Jesus-em	pikii,	“Ipa	ungipaatamsi,	talwa	sivungani	Abraham-em	Whanganguunga.”	59	Jesus	tawaten	piyan,	yuget	uyghagmeng	tugulaatkat	milughpagaataghnaluku.	Iwernga	Jesus	iighluni	aanegkaq	Temple-meng.
B04_08_John_V51	Ipa	ungipaatamsi,	kitum	alngunak	qaatkegkumiki	apeghtughillghenka,	tuqunaanghitngwaaghtuq.”
B04_08_John_V52	Jews-et	pikaat	Jesus,	“Taawa	liitamken	tughneghalguftuten	ilugpeni.	Talwa	Abraham-llu,	uuknaliqistetlu	tuqulaghaatkaagut.	Iwernga	elpek	piiten,	‘Kitum	alngunak	qaatkegkumiki	apeghtughillghenka,	tuqunaanghitngwaaghtuq.’
B04_08_John_V53	Sumeghpenii	aangataghaghsiin	atamnneng	Abraham-emeng?	Abraham	tuqukaaguq,	uuknaliqistetlu	tuqulaghaatkaagut.	Kinanguniluten	piiqsin?”
B04_08_John_V54	Jesus-em	kiimsiqii,	“Whangamneng	quulvaquma	taana	quulvalleq	sasiinaanghituq.	Quulvaghikayuk	whangamneng	Atakaqa.	Elpesi	Kiyaghneqniiqluku
B04_08_John_V55	nallukaghsi.	Whanga	liisimakaqa.	Nalluknikumkun	iqlengiqestengullequnga	elpesistun.	Iwernga	whanga	liisimakaqa,	qaatkaqankallu	sameng	pillghi.
B04_08_John_V56	Atazi	Abraham	quyaghllakaaguq	esghaghlleqniluku	tagilqa.	Esghaqaqaa,	enkaam	quyakaaguq.”
B04_08_John_V57	Jews-et	pikaat,	“Ay?	Sameng	pizin?	Esghaamangitngwaaghan	Abraham.	Talwa	salin
B04_09_John_V1	Jesus-em	igleghutkelluku	esghaqaa	yuuk	ayaangaghmi	allgeqaq.
B04_09_John_V2	Maligsaaghtengan	aaptekaa,	“Apeghtughista,	kitum	seghleghqellghan	una	yuuk	ayaangaghmi	allgeghtestagu,	ellngan	seghleghqellghaan	nalighmeng	angayuqagkenka?”
B04_09_John_V3	Jesus-em	kiimsiqii,	“Uum	yugem	nalighmeng	angayuqagkenka	seghleghqellghita	ayaangasneghitaa.	Una	yuuk	ayaangaghmi	allgeqaaguq	esghiisqelluku	Kiyaghneghem	aghtughyaghqaanghillgha	ellngakun.
B04_09_John_V4	Nagneghutepestaaghyaghqaqaput	qepghaqii	Kayagtistema	paninang	aghneghuluku.	Unugyaghtughaa,	kina	alngunak	qepghaghnaanghituq	unugmi.
B04_09_John_V5	Paninang	nunamellunga	nighukaanga	nunam	yugan.”
B04_09_John_V6	Tawaten	pitkelluku	nunakun	qesighluni	sunameng	akumluku	angighhegkakek	yugem	iiskek.
B04_09_John_V7	Taagken	yuuk	pikaa,	“Naayvaghaghmun	Siloam-emun	aghmigyaghtaa.”	(Siloam	whaten	pisiilghii,	“Tuyuqaq”.)	Enkaam	yuuk	aghmigyaghtughluni	tagiyalghiimi	esghaasagulluni.
B04_09_John_V8	Uvilighneghitallu	ilangitallu	awen	esghaghaqegkangat	taana	yuuk	tungsighralghii	enkaam	aapqughaaghutkat,	“Unangunghitaa	yuuk	aqumluni	tungsighraghaqsalghii?”
B04_09_John_V9	Ilangi	pikat,	“Aa-a	taananguuq.”	Iwernga	ilangi	pikat,	“Nakaa,	allanguuq,	kinanguuq	ellngasugnilnguq.”	Enkaam	ayaangayalghiim	pikii,	“Taananguunga.”
B04_09_John_V10	Aaptekaat,	“Naten	esghaasagusin?”
B04_09_John_V11	Kiimsiqii,	“Yugem	aatqelghiim	Jesus-meng	qesighluni	sunameng	akumluku	angighllukek	iyegka	aghmigyaghtiisqaanga	Siloam-emun.	Enkaam	aghmiglunga	esghaasagutunga.”
B04_09_John_V12	Aaptekaat,	“Naagu	taana	yuuk?”	Yugem	kiimsiqii,	“Saa,	nallukaqa!”
B04_09_John_V13	Taagken	ayaangayalghii	yuget	aglaatkaat	Pharisees-enun.
B04_09_John_V14	(Tawani	aghneghmi	Sabbath-ngulghii	Jesus-em	qesighluni	sunameng	akumluku	esghaasagutestaqngamigu	yuuk.)
B04_09_John_V15	Pharisees-et	aaptekaat	yuuk,	“Naten	esghaghyagusin?”	Kiimsiqii,	“Yugem	angighllukek	sunameng	iyegka,	aghmigyalghiinga	esghaghtunga.”
B04_09_John_V16	Ilangi	Pharisees-et	pikat,	“Una	yuuk	Kiyaghneghmeng	pingunghituq,	qayughllak	qaatkigatii	Liilightuusat	Sabbath-meng	ayuqelghiit.”	Iwernga	ilangi	pikat,	“Yuuk	seghleghqesta,	allaaghlluwhaghtilaghnaanghituq	tawatelngughmeng.”	Aaghtiiraaghutkat.
B04_09_John_V17	Alla	aaptekaat	yuuk,	“Ellngan	esghaghtestaaten.	Sameng	pinayaghsigu?”	Yugem	kiimsiqii,	“Uuknaliqistenguuq.”
B04_09_John_V18	Jews-et	igleghutistengita	ugpequmangilkangat	ayaangayaatangallu,	esghaghyagutellghallu,	enkaam	aqfastekagket	angayuqakek.
B04_09_John_V19	Aaptekagket,	“Una	ighneqestegnegu?	Ayaangaghmi	allgeghumanikesek,	naten	esghaghyaguta?”
B04_09_John_V20	Angayuqagkenka	kiimsiqii,	“Liisimakaghpung	ighneqaghpung.	Liisimakaghpung	ayaangaghmi	allgeqaaguq,
B04_09_John_V21	iwernga	nallukaghpung	naten	esghaghyagusimatanga.	Talwa	nallukaghpung	kitum	esghaghyagutestellgha.	Aapteggu	yugughtekaaguq,	kiimsighnaaghiisi	ellmineng.”
B04_09_John_V22	Angayuqakek	tawaten	pikak	alinglutek	Jews-et	igleghutistengitneng.	Igleghutistet	ataasiightengngwaaqat	kitum	alngunak	ugpeqnikagu	Jesus,	Christ-anguniluku	iqitesaghqaaluku	synagogue-nneng.
B04_09_John_V23	Taana	apalluqluku	angayuqakek	whaten	pikak,	“Yugughtekaaguq,	aapteggu.”
B04_09_John_V24	Enkaam	Jews-et	igleghutistengita	tuqlunqiglluku	ayaangayalghii	yuuk,	pikaat,	“Usuqigu	Kiyaghneq.	Liisimakaghput	taana	yuuk,	Jesus,	seghleghqestenguuq.”
B04_09_John_V25	Pikii,	“Nallukaqa	seghleghqestengutanga,	iwernga	liisimakngwaaghaqa	ayaangayalghiinga	whaa	esghaghyagutunga.”
B04_09_John_V26	Jews-et	igleghutistengita	aaptekaat,	“Saaten?	Naten	esghaghyagutestaten?”
B04_09_John_V27	Kiimsiqii,	“Ungipaatngwaaghamsi,	iwernga	nagasugigataghpesinga.	Sangan	alla	nagasugesteggu?	Elpesillu	maligsaaghtengughsugetsii	ellnganun?”
B04_09_John_V28	Taagken	ugumiyagulluku	pikaat,	“Elpek	maligsaaghtekaaten.	Whangkuta	Moses-em	maligsaaghtekiinkut.
B04_09_John_V29	Liisimakaghput	Kiyaghneghem	aleghquqaqaa	Moses.	Iwernga	taana	yuuk,	Jesus,	nallukaghput	naken	pingutanga.”
B04_09_John_V30	Yugem	pikii,	“Kii!	Elpesi	igleghutisteni	nallukumasteggu	naken	tagikaatanga,	naqamllu	ellngan	esghaghyagutestaanga.
B04_09_John_V31	Qamaglluta	liisimakngwaaghaghput	Kiyaghneghem	nagasigatii	seghleghqestet.	Iwernga	Kiyaghneghem	nagatkayuwaa	kina	alngunak	maniguullghii,	qaatkullghii	ellminun.
B04_09_John_V32	Ima	nuna	piinlighyuwhaallghaneng	kitum	alngunak	nagaqiigataa	kina	alngunak	esghaghtestiniluku	ayaangaghmi	allgeqameng.
B04_09_John_V33	Taana	yuuk	Kiyaghneghmeng	pingunghisaqumi	sanayanghituq.”
B04_09_John_V34	Pikaat,	“Seghleghqestenguuten	ima	allgenghaghhaategpeneng,	sangan'ngam	whangkuta	apeghtughnaqutkesikut?”	Taagken	aanestestekaat	synagogue-meng.
B04_09_John_V35	Jesus-em	nagaquqaa	ayaangayalghii	yuuk	aanesimaniluku	synagogue-meng.	Enkaam	ivaghluku	naalkesamigu	pikaa,	“Ugpeqsigu	Ighnegha	Yugem?”
B04_09_John_V36	Yugem	aaptekaa,	“Yuguniiq,	kingangaawa	Ighnegha	Yugem?	Ungipaatinga	enkaam	ugpeqlakun.”
B04_09_John_V37	Jesus-em	pikaa,	“Esghamaan,	aleghqughaqaaten.”
B04_09_John_V38	Yugem	pikaa,	“Aa-a,	Ataneq,	ugpeghtunga.”	Taagken	segesqughlluni	maniguqaa	Jesus.
B04_09_John_V39	Jesus	pikaq,	“Taginguunga	nunamun	aafqughnaluki	yuget,	tamaakut	esghiigasalghiit	esghiisqelluki,	tamaakut	esghaqayuget	ayaasnaluki.”
B04_09_John_V40	Ilangita	Pharisees-et	tunganganilnguut	Jesus-em	nagalluku	aaptekaat,	“Sameng	pizin?	Whangkutallu	ayaanganizikuut?”
B04_09_John_V41	Jesus-em	kiimsiqii,	“Ayaangayaqufsi	Kiyaghneghem	pinayanghitiisi	seghleghqestengunilusi.	Iwernga	whaten	pikaategpesineng,	‘Esghaqayuguukut’	tamaaken	apalluqluku	Kiyaghneghem	piiqiisi	seghleghqestengunilusi.”
B04_10_John_V1	Jesus-em	pikii,	“Ipa	ungipaatamsi,	yuuk	nagun	alngunak	mayughluni	penniilghutamun	iitqumi	amigunghilngughqun,	teglegniightenguuqlu,	wayaghtenguuqlu.
B04_10_John_V2	Yuuk	itelghii	amigkun	penniighniightenguuq,	enkaam
B04_10_John_V3	kelengakistem	amigmelnguum	qelpeghutaqaa.	Penniighet	nagaquneghmegteggu	menga	takwaaqaat.	Taam	pennighniightem	ellmi	katam	penniini	aatghitgun	tuqlughteghluki	aanutaqii.
B04_10_John_V4	Ellngan	katam	penniighi	qamaglluteng	aanleghaanneghata,	penniighniighta	sivungitni	igleghtaquq	enkaam	pennighet	maliglleghaataqaat,	qayughllak	menga	liisimakegkangat.
B04_10_John_V5	Maliggnaanghitaat	kina	nallukegkaghteng	yeghlegi	qimaguusaghqaagut,	qayughllak	nallukegkangat	menga.”
B04_10_John_V6	Taaggun	ungipaghaatkun	Jesus-em	ungipaatkii	taakut	Pharisees-et,	iwernga	liigikumangilkangat	sameng	pisiitanga.
B04_10_John_V7	Enkaam	Jesus-em	pilaataqii,	“Ipa	ungipaatamsi,	whanga	amiguunga	penniighnun.
B04_10_John_V8	Qamaglluteng	yuget	sivumni	tagikat	teglegniightenguutlu	wayaghtenguutlu	enkaam	penniighet	nagasimangitiit	taakut.
B04_10_John_V9	Whanga	amiguunga,	kina	alngunak	iitqumi	whangamkun	yugulillengyaghqaaguq.	Enkaam	iitghaqluni,	aanaqluni,	naalkutaqlunillu	neghyaghqameng	pillequq.
B04_10_John_V10	Teglegniighta	taawanginaq	teglegyaqayuguuq,	yugtaghyaqayuguuq,	naafqiiyaqayuguuq,	iwernga	whanga	tagikaagunga	yuget	unguvallengesqelluki	unguvallepigmeng.
B04_10_John_V11	“Whanga	pinilghiinguunga	penniighniighta.	Pinilghiim	penniighniightem	tuqumatkesaghqaqii	penniini.
B04_10_John_V12	Akileghtuqayuk	penniighniightengunghituq	enkaam	penniighet	ellngan	pikengitii.	Taam	qepghaghtem	esghaqumigu	amaa	tagilghii,	qimagyaghqaaguq	penniighet	unilluki.	Taana	amaa	penniightekan	qamaglluteng	penniighet	mingillequt.
B04_10_John_V13	Yuuk	akileghtuqayuk	qimagyaghqaaguq,	qayughllak	temngi	qepghaghtengulghii	enkaam	legan	waaknaanghitii	penniighet.
B04_10_John_V14	Whanga	pinilghiinguunga	penniighniighta.	Atam	liisimakellghatun	whanga,	whangallu	liisimakellemtun	Ata,	tawateghpigaq	liisimakanka	penniighenka,	penniighma	liisimakaatnga.	Tuqumatkelleqanka	penniighenka.
B04_10_John_V16	Penniightuunga	penniilghutamenneghilngughmeng.	Ellngitlu	tagisaghqapestaaqanka,	nagalleqaat	meka	enkaam	penniighenka	ataasistun	lliighllequt,	ataasiq	penniighniightekluku.
B04_10_John_V17	“Atam	piniqaanga	qayughllak	unguvalqa	tuunyukestaghluku	ayuqaqa	veghhneqiggnaluku.
B04_10_John_V18	Kitum	alngunak	iqinnaanghitaa	unguvalqa,	qayughllak	whangamneng	katam	tuunyugluku	ayuqaqa.	Tuunilleghqalguunga	unguvallemneng,	veghtilleghqalguunga	unguvallemneng.	Tawaten	Atama	qelqaqaanga.”
B04_10_John_V19	Allameng	Jews-et	aaghtiiraaghutkat,	Jesus-em	akuzitangi	apalluqluki.
B04_10_John_V20	Uglapiglleghhiit	pikat,	“Taana	yuuk	tughneghaam	iteghluku	nallungughtestekaqaa,	sangan'ngam	nagataqesteggu?”
B04_10_John_V21	Iwernga	ilangi	pikat,	“Yuuk	tughneghaam	nallungughtestekaa	tawaten	akuzinaanghituq.	Tughneghaam	esghaghtesagulleqaguu	ayaakaq?”
B04_10_John_V22	Uksuulghii,	Jerusalem-emi	Jews-et	neqenghaghqelghiit	neqamiknaluku	Dedicate-ellgha	Temple-em.
B04_10_John_V23	Jesus	igleghtengngulghii	Solomon's	Porch-mi,	tungangani	Temple-em.
B04_10_John_V24	Jews-et	uvitangighluku	pikaat,	“Naten	tagkaan	kukriqutkesnaqsin	whangkunnun?	Christ-angukuvek	ungipaatngwaaghqut.”
B04_10_John_V25	Jesus-em	kiimsiqii,	“Ungipaatngwaaqaqamsi	iwernga	ugpeqigataghpesinga.	Allaaghlluwhaghtiiqunga	Atama	Aatghakun	liigikesqellunga	kinangutka.
B04_10_John_V26	Iwernga	elpesi	ugpeghigatusi	qayughllak	penniiqenghilkemsi.
B04_10_John_V27	Liisimakanka	penniighenka,	nagalluku	meka	maligtaqaatnga.
B04_10_John_V28	Tuunanka	kenlengilngughmeng	unguvalleghmeng,	enkaam	tuqunaanghitngwaaghtut.	Kitum	alngunak	akuqaghnaanghitii	iiggemneng.
B04_10_John_V29	Atama	tagivaqaqii	penniighenka.	Aangeghllagtuq	kitumeng	alngunak,	enkaam	kitum	alngunak	akuqaghnaanghitii	Atama	iigganeng.
B04_10_John_V30	Atakullghiigni	ataasistun	ayuqukung.”
B04_10_John_V31	Taagken	Jews-et	tugulaallaataqat	uyghagmeng	tuqunnaluku	Jesus.
B04_10_John_V32	Iwernga	Jesus-em	pikii,	“Esghapagaghpesinga	uglapiglleghhii	aneghneghqilleq	apeghiighaqa	Atama	aghtughyaghqaanghillghakun.	Naliitnun	taakut	aneghneghqilleghma	milughpagaataghyugestengnga?”
B04_10_John_V33	Jews-et	kiimsiqaat,	“Tuqunnaqenghitamken	aneghneghqillghen	apalluqluku,	taawanginaq	akuzillghen	apalluqaghput.	Temngi	yuguuten.	Kiyaghneghmun	seghleghqeghllakaaguten	Kiyaghneghtun	ayuqniluten	piiqngavek!”
B04_10_John_V34	Jesus-em	pikii,	“Liilightuusaghpesini	igaqngaaq	Kiyaghneghem	pillgha	whaten,	‘Elpesi	kiyaghneghuusi.’
B04_10_John_V35	Liisimakaput	Akuzitet	Igaqegkat	allangughsaghqaanghitut.	Akuzitni	Igaqegkani	Kiyaghneghem	kiyaghneghunimakaki
B04_10_John_V36	sangamangam	seghleghqeghllagumanistengnga	Kiyaghneghmun?	Apalluqestegguu	Kiyaghneghmun	Ighneqnilqa?	Atam	nakmikegkaqaanga,	kayagtekaqaanga	nunamun.
B04_10_John_V37	Atuqenghilkumkun	Atama	piiqegkanga,	elngaatall	ugpeqenghinnakefsinga,
B04_10_John_V38	iwernga	atuqaqaqa	Atama	piiqegkanga.	Ugpeqenghiteghngaaghpesinga	whanga,	ugpeqiteki	qepghaqanka	enkaam	liilleqaghsi,	liigikelleqaghsi	Ata	whangamnitutanga,	whanga	ellngani.”
B04_10_John_V39	Taagken	Jews-et	tugunaqlaataghyaghaat,	iwernga	Jesus	anakaq	ellngitneng.
B04_10_John_V40	Taagken	Jesus-em	aghvighlukek	Kiiwek	Jordan-meng	aatqelghiik	aglanqigtekaq	John-em	paaptaayeviksuwhaallghanun,	enkaam	tamaantekaq.
B04_10_John_V41	Uglapiglleghhii	yuuk	tagilaghaatkaq	ellnganun,	pikat,	“John	allaaghlluwhaghtimangituq,	iwernga	John-em	apellgha	uumeng	yugmeng	qamaglluni	ipanguuq.”
B04_10_John_V42	Tawani	uglapiglleghhiim	ugpeqegkaa	Jesus.
B04_11_John_V1	Taawanguq	yuuk,	aatqelghii	Lazarus-meng	qinuyukaq.	Bethany-mi	kiyaghtengngulghii	nayagegmini	Mary-nkugni	Martha-nkugni.
B04_11_John_V2	(Taam	Mary-m	taakwaningani	Atanghem	itegii	kuuvikluki	tepengllaasimeng	nuyamineng	sangigsaghqaqii.	Mary-m	kuugqegkanga	Lazarus	qinuyulghii.)
B04_11_John_V3	Mary-nkuk	Martha-nkuk	ungipaasaghtiisqegkaak	Jesus,	“Ataneq,	piniqegkan	qinuyuguuq.”
B04_11_John_V4	Jesus	ungipaasatni	pikaq,	“Qinuyullghan	apallaa	tuqullghunghituq	iwernga	usuqisiiluni	Kiyaghneghmun	pinguuq,	esghiisqellukullu	aghtughyaghqaanghilleghllaga	Ighneghan	Kiyaghneghem.”
B04_11_John_V5	Jesus-em	piniqegkek	Martha-nkuk	anglegutkullghiik,	Lazarus-llu.
B04_11_John_V6	Iwernga	nagaqughngaaghmigu	Lazarus-em	qinuyullgha,	paninang	maalghuk	aghneghek	tamaantekaq.
B04_11_John_V7	Taagken	Jesus-em	maligsaaghteni	pikii,	“Judea-nneqigtelta.”
B04_11_John_V8	Maligsaaghtengita	pikaat,	“Apeghtughista,	legan	qantaghaqun	Jews-et	tuqunnaqegkaqaaten	milughpagaatameng.	Whaa	alla	aglanqigsugsiin?”
B04_11_John_V9	Jesus-em	kiimsiqii,	“Aghneghem	ataasim	avellgha	nighuguq.	Kina	alngunak	igleghtekumi	aghneghmi	naaggnaanghituq,	qayughllak	esghaghaqaa	tumeni	nunam	nighugakun.
B04_11_John_V10	Iwernga	kina	alngunak	igleghtekumi	unugmi	naagsaghqaaguq	qayughllak	nighugilnguq	ilumini.”
B04_11_John_V11	Jesus	tawaten	piluni	pikiillu,	“Ilakumtaaghput	Lazarus	qavaaguq,	taghtughsaghtughnaqaqa.”
B04_11_John_V12	Maligsaaghtengita	pikaat,	“Ataneq,	qavaakumi	piniighlleqaa.”
B04_11_John_V13	Jesus-em	pinguyaqangi	Lazarus	tuqumaniluku,	iwernga	maligsaaghtengita	sumeghtaghaatkegkaat	Lazarus	qavaaniluku.
B04_11_John_V14	Enkaam	Jesus-em	ungipaatngwaaqii,	“Lazarus	tuqumaaq.
B04_11_John_V15	Quyaanga	ellnganinneghitkaalghiinga	tuqaaqngan.	Apalluqaqa	elpesinun	ugpeqataghhiisqellunga.	Tagitek,	takulteggu.”
B04_11_John_V16	Taagken	Thomas-em	(Malghimengllu	aatqelghiim)	pikii	maligsaaghtelgutni,	“Whangkutallu	tuqulgusighyaghtuulteggu.”
B04_11_John_V17	Jesus-em	kaalluni	Bethany-mun	nagaquqaa	Lazarus	tuqumaniluku,	enmis	estamagughtaqeftii	aghneghet	llivelleghmineng.
B04_11_John_V18	Bethany	qantaghanlenguq	Jerusalem-emeng,
B04_11_John_V19	enkaam	uglapiglleghhiit	Jews-et	tagilaghaatkat	ilutughsaghnalukek	Martha-nkuk	Mary-nkuk,	kuugghegkenka	tuqullghaneng.
B04_11_John_V20	Martha-m	nagaqughyamigu	Jesus	taginiluku	paasqaa,	Mary	nemetkaq.
B04_11_John_V21	Martha-m	pikaa	Jesus,	“Ataneq,	maantekaayaquvek	kuugqa	tuqunayanghituq.
B04_11_John_V22	Iwernga	liisimakaqa,	talwa	maaten	Kiyaghneghem	tuunyaghqaqaaten	sameng	alngunak	aaptekuvek.”
B04_11_John_V23	Jesus-em	pikaa,	“Kuugghen	unguvaghllequq	unguvalleghmun.”
B04_11_John_V24	Martha-m	pikaa,	“Liisimakaqa	unguvaghllequq	tuqukat	unguvaghtuuskata	kingulighmi	aghneghmi.”
B04_11_John_V25	Jesus-em	pikaa,	“Whanga	tuqulleghmeng	unguvaghtellghuungallu	unguvallghuungallu.	Kitum	alngunak	ugpeqegkuminga	tuquyaghngaaghmi,	unguvallelguyaghqaaguq.
B04_11_John_V26	Enkaam	kina	alngunak	kiyaghtekumi	whangamni,	ugpeqegkumingallu,	tuqunaanghitngwaaghtuq.	Martha,	ugpeqsiguu	taana?”
B04_11_John_V27	Martha-m	kiimsiqaa,	“Aa-a	Ataneq,	ugpeqamken	Christ-anguuten,	Ighnegha	Kiyaghneghem.	Elpenguuq	tagiyaghqaanikaat	nunamun.”
B04_11_John_V28	Martha-m	tawaten	piluku	aglaqaq.	Tuqlughluku	anglegutni	Mary,	ellnginaaghulluku	pikaa,	“Apeghtughista	kaasimaaq,	aaptaqaaten.”
B04_11_John_V29	Ungipaasatni,	Mary	nekefqaghtekaq	Jesus-mun	pinaluni.
B04_11_John_V30	(Jesus	paninang	neghpigaghmun	agliigalnguq,	salin	Martha-m	nallaghviganilnguq.)
B04_11_John_V31	Jews-et	Mary-nkunilnguut	ilutughsaghilghiit	Mary-meng	esghapagluku	nekefqaghlluni	aanyan	maligtekaat.	Sumeghmeggni	lliveghmun	qiyayaghtughnaqniluku	pikaat.
B04_11_John_V32	Iwernga	Mary	aglaqaq	Jesus-mun.	Esghaghyamigu	sikmuulluni	manungakun	pikaa,	“Ataneq,	maantekaayaquvek	kuugqa	tuqunayanghituq.”
B04_11_John_V33	Jesus-em	esghaghluku	Mary	qiyalghii,	tamaakutlu	Jews-et	maligutkat	qiyaaghuullghiit	elngaatall	seghleliighllakaq.
B04_11_John_V34	Aaptekii,	“Nagun	lliivghumasteggu?”	Pikaat,	“Ataneq,	tagi,	esghaghyaghtughhu.”
B04_11_John_V35	Jesus	qiyakaq.
B04_11_John_V36	Enkaam	Jews-et	pikat,	“Esghaghhu	tawateghllak	piniqumaagu	Lazarus.”
B04_11_John_V37	Iwernga	ilangi	pikat,	“Jesus-em	naallghusimakumigu	ayaakaq,	sangan	Lazarus	tuqunghitesnanightagu?”
B04_11_John_V38	Jesus	lliveghmun	aglaatkelluku	alla	seghleliinqigteghllakaq.	Lazarus-em	lliivgha	sufluulghii,	uyghagrugllagmeng	paaynga	saapluni.
B04_11_John_V39	Jesus	pikaq,	“Iqiteggu	uyghak.”	Martha-m	pikaa,	“Ataneq,	estamagughtii	aghneghet	tuqutmineng	enkaam	tepengeghllagtuq.”	(Martha	nayakegkanga	tuqukam	yugem.)
B04_11_John_V40	Jesus-em	pikaa,	“Ungipaatkaqamken	ugpeghyaquvek	esghaghlleqan	Kiyaghneghem	aghtughyaghqaanghillgha.”
B04_11_John_V41	Taagken	iqitkaat	uyghak	paaynganeng	llivghem.	Jesus	quulmun	esghaghluni	pikaq,	“Ataay,	iyamsiqayugvikamken	nagataqegkevnga.
B04_11_John_V42	Liisimakaqa	quunpeng	nagaqughaqaghpenga.	Iwernga	tawaten	piinga	yuget	uvitemnilnguut	apalluqluki,	ugpeqesqelluku	elpenun	kayagtekaatka.”
B04_11_John_V43	Jesus	tawaten	piluni,	iglagtupiglluni	pikaq,	“Lazarus,	aani.”
B04_11_John_V44	Yuuk	tuqukaayalghii	aanegkaq.	Iiggillu	itegiillu	iimguvikngalghiit	qiipaghaghmeng,	gginaallu	qantaghluni	allaneng	qiipaghaghmeng.	Jesus-em	pikii,	“Qiipaghaat	iikiteki	enkaam	igleghlli.”
B04_11_John_V45	Taakut	Jews-et	maligutkat	Mary-mun	esghapakaat	Jesus	unguvaghtilghii,	enkaam	uglapiglleghhiim	ugpeqegkaat	Jesus.
B04_11_John_V46	Iwernga	ilangi	Jews-et	Pharisees-enun	pikat,	ungipaatkiit	Jesus-em	unguvaghtillghaneng.
B04_11_John_V47	Taagken	chief	priest-etlu,	Pharisees-etlu	qerngughlluki	agghistet	aaptekiit,	“Sanaqestangam?	Taana	yuuk	allaaghlluwhaghtighllaguuq.
B04_11_John_V48	Nagneghtestekumteggu	tawaten,	tamaghhaghmi	ugpeqelleqaat.	Enkaam	Rome-eghmiit	tagiluteng	naafqelleqaat	Temple-allu	yuputlu.”
B04_11_John_V49	Caiaphas-llu	tawanlenguq,	high	priest-ngulghii	tawani	ayumiqulleghmi.	Caiaphas-em	pikii,	“Elpesi	nallukngwaaghtusi!
B04_11_John_V50	Itagnaghataghaghnayaghtuq	ataasim	yugem	tuqumatkesaqumiki	yuget,	qamaglluteng	yumta	naafqelleghqiitneng.	Iwernga	elpesi	liigikigataghsi	taana.”
B04_11_John_V51	Caiaphas	ellmineng	tawaten	akuzimangilnguq,	Kiyaghneghem	akuzistekaqaa	qayughllak	high	priest-ngulghii	tawani	ayumiqulleghmi.	Tawaten	pilleghmikun	uuknaliqutkegkaa	Jesus-mun	tuqutkelleqniluki	Jews-et.
B04_11_John_V52	Jews-nginaat	tuqutkegpenaki	iwernga	qamaglluki	Kiyaghneghem	avaqutii	mingitngalghiit	tamangani	tuqutkesaghqaqii	ataasiightesqelluki	nengllugutkullghiit.
B04_11_John_V53	Taagken	aghneghmeng	kenlanga	Jews-et	igleghutistengita	agghitkegkaat	naten	tuqutelleghqameng	Jesus.
B04_11_John_V54	Enkaam	Jesus	aliilluni	alngunak	igleghhnaniqaq	Jews-et	akulngitni.	Iwernga	tamaaken	aghulaqegkaq	kilgaan	tunganganun,	nemun	atilqelghii	Ephraim.	Maligsaaghtekullghiit	tamaantekat.
B04_11_John_V55	Jews-et	Neqenghaghqellghat	Passover-mun	kaasaghtulghii,	enkaam	naken	alngunak	uglapiglleghhii	yuuk	aglaghtuutkaq	Jerusalem-emun.	Tawani	yataaghqegkat	neqenghaghqelleghmun	ukmangighsalleghmegteggun	Liilightuusat	pisqellghistun.
B04_11_John_V56	Yuget	ivaqaat	Jesus	enkaam	qerngughusameng	Temple-mi	aaptekiit	ilateng,	“Jesus-llu	taginaqaqaa	Neqenghaghqemmun?	Sumeghpesini	sanaqa?”
B04_11_John_V57	Chief	priest-etlu	Pharisees-etlu	tugunaluku	Jesus	liilightuutkaqegkangat	yugnun,	“Nalighpesi	liisimakegkumigu	Jesus-em	naantulanga	wataghllak	ungipaannakefsikut.”
B04_12_John_V1	Aghvinlegughtaquqlu	aghneq	Neqenghaghqellghanun	Passover-em,	Jesus	Bethany-tkaq,	Lazarus-em	kiyaghfiganun.	(Taana	Lazarus	Jesus-em	unguvaghtekaqaa	tuqulleghmeng).
B04_12_John_V2	Tawani	Jesus	yataaghqutkaat	neqenghaghqunnaluku	enkaam	Martha-m	ketfaghtuutkii	aqelqat.	Lazarus-llu	tawanlenguq	maligulluni	Jesus-mun.
B04_12_John_V3	Taagken	Mary-m	tagitkakek	akitupiglleghhiik	tepengllaasik	nard-epigmeng	ulimaaghek.	Jesus-em	itegii	kuuvikluki	sangigtekii	nuyamineng.	Enkaam	mangtegham	ilunga	tepengllaasighpagnighqwaakaq.
B04_12_John_V4	Judas	Iscariot-lu	tawanlenguq,	Jesus-em	maligsaaghtenga.	(Taakwangingani	uveghpagusaghqaqngukanga	Jesus).	Judas	pikaq,
B04_12_John_V5	“Taakuk	tepengllaasik	300	denarii-em	akikaak.	Akiksaqlegestun,	akinga	taana	aklumalghiinun	tunqughnayaghtuq.”
B04_12_John_V6	Tawaten	pikaalghii	megnukelghiistun	aklumalghiit	iwernga	megnukepigtekanga	mani.	Aflengakistengulghii	maligsaaghtet	manilghutiitneng	enkaam	tugutkayugulghii	ellminun	katam	atughqameng	teglegniightengutmineng.
B04_12_John_V7	Jesus-em	pikaa,	“Avelghaghhu,	aflengakumaak	tepengllaasik	aghneghmun	whavek	yataaghqennaluku	llivelleghqaqa.
B04_12_John_V8	Aklumalghiit	quunpeng	tamaantut.	Whanga	quunpeng	elpesininnaanghitunga.”
B04_12_John_V9	Uglapiglleghhiit	Jews-et	nagaqughluku	Jesus	Bethany-menniluku	esghaghyaghtuutkaat,	tawaveklu	Lazarus	esghaghnaluku	Jesus-em	unguvaghtekaa.
B04_12_John_V10	Lazarus	apalluqluku	uglapiglleghhiit	Jews-et	unilluki	igleghutisteteng	ugpeqegkaat	Jesus.	Enkaam	taakut	chief	priest-et	agghitngwaaqat	tuqunnaluku	Jesus,	enraghngam	whaa	agghitkegkaat	Lazarus-lu	tuqunnaluku.
B04_12_John_V12	Unaamingani	yulghuteghllaget	Neqenghaghqellghanun	Passover-em	tagilaghaatkat,	nagaquqat	Jesus	tagiiqniluku	Jerusalem-emun.
B04_12_John_V13	Enkaam	kepuulluteng	palm-et	uqfiget	avayiitneng	paasqaat	Jesus	akilghuumaghmeng,	“Usuqnaghhalek	Kiyaghneq!	Kiyaghneghem	quyasligu	Umiilga	Israel-em	tagilghii	Aatghakun	Atanghem!”
B04_12_John_V14	Jesus-em	navghaghluku	donkey-ghaq	qaayngakun	aqumegkaq	tawatengwaaq	Akuzitet	Igaqegkat	pinaqnillghistun.	Taakut	Akuzitet	whaten	pikaagut,
B04_12_John_V15	“Alingegpenasi,	yugani	Jerusalem-em!	Esghaghteggu,	umiilegsi	tagiiquq	aqumluni	donkey-ghaam	qaayngakun.”
B04_12_John_V16	Tawani	pilleghmi	Jesus-em	maligsaaghtengita	liigikumangilkangat	taana	uuknaliqelleq.	Wetku	kingunganeng	Jesus-em	unguvalghanllu,	mayullghanllu	qilagmun	neqaatkaat	taana	uuknaliqelleq,	neqaatkiitlu	apeghiiqiit	ellnganun.
B04_12_John_V17	Yulghutet	ungipaqngukangat	esghapalleghteng	Jesus-em	unguvaghtillgha	Lazarus-meng,	aanesqellghallu	lliveghmeng.
B04_12_John_V18	Enkaam	uglapiglleghhiim	yugem	paasqaat	Jesus,	qayughllak	nagaquqaqegkangat	taana	allaaghlluwhaghtilleq.
B04_12_John_V19	Taagken	Pharisees-et	ilateng	pikiit,	“Sangwaa	tamaghhaghmi	anaggutnguuq	whangkunnun.	Esghaqaghtegguqun,	iingunaghhaghmi	yugem	maligtengngwaa	Jesus.”
B04_12_John_V20	Ilangillu	Greek-et	Jerusalem-etkaalghiit	maniguunnaluteng	Neqenghaghqellghani	Passover-em.
B04_12_John_V21	Aglaghluteng	Philip-mun,	pikaat,	“Yuguniiq,	esghaghyuwaqaghput	Jesus.”	(Philip	Bethsaida-meng	pingulghii,	Galilee-melngughmeng.)
B04_12_John_V22	Enkaam	Philip-em	ungipaalluku	Andrew,	ungipaasaghtuqaak	Jesus.
B04_12_John_V23	Jesus-em	pikakek,	“Aflu	kaasimaaq	Ighneghan	Yugem	quulvallengeghllalleghqaa.
B04_12_John_V24	Ipa	ungipaatamsi,	wetkuqun	piitun	ifkaghlluni	nunamun	iteghluni	tuqukumi	piitesqughllagyaghqaaguq,	aamtaam	tuqunghilkumi	taawa	ataasighhaallequq	piitun.
B04_12_John_V25	Kitum	alngunak	piniqegkumigu	unguvalleni	iflayaghqaqaa.	Iwernga	kitum	alngunak	ugumikegkumigu	unguvalleni	whani	nunami	kenlengilngughmeng	unguvallengyaghqaaguq.
B04_12_John_V26	Kitum	alngunak	qepghaasukuminga	maligsaghqaqaanga.	Enkaam	qepghaghteka	whangamnisaghqaaguq	naansaghngaaghma.	Atama	quulvaghyaghqaqaa	kina	alngunak	qepghaatilghii	whangamneng.”
B04_12_John_V27	“Maaten	unguvasigka	seghleliighuuk.	Sameng	pilanga?	Whaten	pilangaa,	‘Ataay,	yugulinga	ikfiqelleghqamneng’?	Nakaa,	tawaten	pinaanghitunga	qayughllak	tagikaagunga	ikfiqnalunga.
B04_12_John_V28	Ataay,	aangelleghllaga	ateghpek	aliightigu.”	Taagken	ma	qilagmeng	pikaq,	“Aangelleghllaga	ateghma	aliighsimaaqa,	alla	aliighlleqaqa.”
B04_12_John_V29	Yulghutem	nekevghallghiim	tawani	nagalluku	taana	ma	pikat,	“Kallugughtaa.”	Iwernga	ilangi	pikat,	“Yaqulgem	aleghqughwaa	Jesus.”
B04_12_John_V30	Jesus-em	pikii,	“Ma	taana	elpesinun	ayuquq,	whangamnun	pingunghituq.
B04_12_John_V31	Whaa	maaten	Kiyaghneghem	nanqiggnaqaa	nunam	yuga,	whaa	maaten	Kiyaghneghem	eggnaqngwaa	igleghutistenga	uum	nunam.
B04_12_John_V32	Whanga	kevellengegkuma	nunameng,	taaggun	tagilaghaatesleqaqa	qamaglluku	yuuk	whangamnun.”
B04_12_John_V33	Jesus	tawaten	pikaq	apeghnaluku	naten	tuqulleghqani.
B04_12_John_V34	Yulghuteghllaget	pikaat,	“Nagaquqaqaghput	Liilightuusaaneng	Moses-em,	Christ-anguq	kiyaghsaghqaaguq	quunperugllak.	Enkaam	sangavek	pizin,	‘Ighnegha	Yugem	kevellengyaghqaaguq’?	Kinangaawa	taana,	‘Ighnegha	Yugem’?”
B04_12_John_V35	Taagken	Jesus-em	pikii,	“Nighuk	elpesininnaqnguuq	natengiighhaq.	Enkaam	igleghtek	nighugaghluku,	mamlegfagilgan.	Kina	alngunak	igleghlleghhii	mamlegmi	nallukuq	natmun	piiqutni.
B04_12_John_V36	Enkaam	nighuk	paninang	elpesinilluku	ugpeqiteggu,	avaqutaliitesqellusi	nighugmun.”	Jesus	tawaten	piluni	kagtaghtekaq	ellngitneng.
B04_12_John_V37	Yuget	esghapagyaghngaaghmegteggu	Jesus	uglapiglluku	allaaghlluwhaghtilghii	paninang	ugpequmangilkangat.
B04_12_John_V38	Ugpequmangitellghita	apeghiightestekaa	Isaiah-m	uuknaliqistem	whaten	pillgha:	“Ataneq,	kitum	ugpeqaki	sangwaat	aapqaput?	Atanghem	aghtughyaghqaanghilleni	kitumun	esghaghtestagu?”
B04_12_John_V39	Tamaaken	apalluqluku	ugpeghpagningitkaagut.	Isaiah	whatenllu	uuknaliqegkaaguq,
B04_12_John_V40	Kiyaghneq	pikaaguq,	“Iiyngit	ayaastekaqanka	esghaannayukata.	Umyugiitlu	liigiksaghqaananighqegkaqanka	luuraq	qiivnayukata	whangamnun	naallghutesqelluteng.”
B04_12_John_V41	Isaiah	tawaten	pikaaguq	esghaqaqutmineng	Jesus-em	nighughqelleghqaa	enkaam	akuzitkegkaqegkanga.
B04_12_John_V42	Qaywa	uglapiglleghiit	Jews-et	ugpeqenghisaghngaatgu	Jesus,	naqamenraq	uglapighlleghhiit	igleghutistengita	ugpeqegkaat	Jesus,	Christ-angutanga.	Iwernga	aapghumangilkangat	alingluteng	Pharisees-et	aanesnayukangisteng	synagogue-meng,
B04_12_John_V43	qayughllak	taakut	igleghutistet	usuqellengyugaqut	yugneng	pakiggulluku	Kiyaghneghem	usuqelleghqaaneng.
B04_12_John_V44	Jesus	akilghuukaq,	“Kitum	alngunak	ugpeqegkuminga,	whanganginaghma	ugpeqegpenanga,	ugpeqngwaa	Kayagtisteka.
B04_12_John_V45	Kitum	alngunak	esghaquminga,	esghaangwaa	Kayagtisteka.
B04_12_John_V46	Tagikaagunga	nunamun	nighugulunga,	kitum	alngunak	ugpeqegkanganga	mamlegmennanighllequq.
B04_12_John_V47	Kitum	alngunak	nagalluki	akuzitenka	qaatkenghilkaki,	nanqiggnaanghitaqa	aghyughyaghqaaniluku,	qayughllak	nanqigsaghtuunghitanka	nunam	yugi,	yeghlegi	yuguliyaghtuuwanka.
B04_12_John_V48	Kitum	alngunak	ighsakegkangangallu	tuguklinghilkakillu	akuzitenka	nanqigtistekaghqalguuq.	Akuzitet	akuzitkegkanka	nanqiglleqaat	kingulighmi	aghneghmi,
B04_12_John_V49	qayughllak	akuzitenka	whanga	pikenghitanka.	Atam	Kayagtistema	qelghutkaaneng	akuziiqunga.
B04_12_John_V50	Liisimakanka	qelghusii	kenlengilngughmeng	unguvallengestikayuguut.	Enkaam	akuzitkaqegkenka	Atam	qelghusaqii	whangamnun	akuzitkesqelluki.”
B04_13_John_V1	Ataasiightekaq	aghneq	Passover-em	Neqenghaghqelleghqaanun.	Jesus-em	liisimakegkanga	qantaghaqun	Atamun	aglalleghqani	unilluku	una	nuna.	Quunpeng	piniqegkaqii	tamaakut	ellmi	pini	nunamelnguut,	piniqegkaqii	kenlemun.
B04_13_John_V2	Tawani	ighivgaghmi	Jesus-enkut	maligsaaghtekullghiit	qerngughutkat	neghnaluteng.	Tughneghaam	apeghiiqaa	sumeghtaghaatkesqelleq	Judas	Iscariot-mun	uveghpagutesqelluku	Jesus.	(Judas	ighneqegkanga	Simon-em.)
B04_13_John_V3	Jesus-em	liisimakegkanga	Atam	tuunegkaqegkanga	aghtughyaghqaanghilleghmeng	samun	tamaghhaanun.	Liisimakegkangallu	Kiyaghneghmeng	pingutni,	aglalleghqanillu	Kiyaghneghmun.
B04_13_John_V4	Neghuutnguluteng	tawani	Jesus	nekevluni,	qaasliit	aatkani	mataghqughluki,	veglluk	qukamikun	qillghutkaa.
B04_13_John_V5	Taagken	aghmigusik	meghmeng	imighlukek	maligsaaghtemi	itegiit	ughvughtuqii,	qukaminilngughmeng	vegllugmeng	sangigtaqluki.
B04_13_John_V6	Jesus-em	kaatkaa	Simon	Peter,	Peter-em	aaptekaa,	“Ataneq,	iteganka	ughvughnaqsikii?”
B04_13_John_V7	Jesus-em	kiimsiqaa,	“Liigiknaanghitan	saaqutka	maaten	iwernga	taakwaningani	liigikellequten.”
B04_13_John_V8	Peter-em	pikaa,	“Iteganka	ughvughnaanghitngwaaghaten.”	Jesus-em	pikaa,	“Ughvunghilkumki	itegaghten,	maligsaaghteknanighlleqamken.”
B04_13_John_V9	Simon	Peter-em	pikaa,	“Ataneq,	naqam	iteganka	ughvuneghmeng	taaqegkufki	iiggenkallu	naasquqallu	pinaketen.”
B04_13_John_V10	Jesus-em	pikaa,	“Yuuk	ughvughqenneghmini	iqangiitaqaa,	itegaghhiinii	ughvughyaghqaawaqut	qagani	igleghlluni	iteneghmini.	Qamagllusi	iqangitusi,	iwerngaqun	kina	ataasiq.”
B04_13_John_V11	Jesus-em	liisimakegkanga	kinangutanga	uveghpagutiyaghqaq	ellmineng.	Tamaaken	apalluqluku	whaten	pikaalghii,	“Qamagllusi	iqangitusi,	iwerngaqun	kina	ataasiq.”
B04_13_John_V12	Taaqsamiki	itegiit	ughvughtuneghmeng	qaasliit	aatkani	aalluki	aqumenqiglluni	aaptekii,	“Liigikenghistegguu	taana	ughvughtughilqa	itegaghpesineng?
B04_13_John_V13	Tuqlughaqaghpesinga	Apeghtughistemengllu,	Ataneghmengllu,	elqughaghtaqaghpesinga,	qayughllak	tawatetunga.
B04_13_John_V14	Whanga,	Ataneghpesini,	Apeghtughistegpesini	ughvuumakumki	itegasi	elpesillu	ughvughyaghqaqasi	ilagpesi	itegiit.
B04_13_John_V15	Tawaten	piinga	usputaqesqelluku	elpesinun.	Enkaam	elpesillu	piiqitek	whanga	pillemtun	elpesinun.
B04_13_John_V16	Ipa	ungipaatamsi,	qepghaghta	aangataghanghituq	umiilegmineng,	ungipaghtallu	aangataghanghituq	kayagtistemineng.
B04_13_John_V17	Liisimakegkufsiki	tamaakut	quyallequsi	tawaten	pikufsi.
B04_13_John_V18	“Akuzitkengngunghitamsi	qamagllusi.	Liisimakanka	natetulangi	nakmikegkanka.	Iwernga	apeghiighyaghqaaguq	Akuzitnilnguq	Igaqegkani	whaten	pilleq,	‘Yugem	neghelgusighikam	whangamneng	uveghpagutkaqaanga’.
B04_13_John_V19	Ungipaatamsi	taana	sivutghulluku,	enkaam	apeghiiqan	ugpeqelleqaghpesinga	whanga	ellnganguunga.
B04_13_John_V20	Ipa	ungipaatamsi,	kitum	alngunak	tugukliqumigu	kayagtekaqa,	whangallu	tuguklighlleqaanga.	Enkaam	kitum	alngunak	tugukliquminga,	tuguklighlleqaa	Kayagtikaq	whangamneng.”
B04_13_John_V21	Jesus-em	apeghluku	uveghpagutelleghqani	elngaatall	qaamggurugllak	qivghughllakaq,	pikii,	“Ipa	ungipaatamsi,	nalighpesi	uveghpagunnaqngwaanga.”
B04_13_John_V22	Maligsaaghtet	esghaqaqutkat	ellmeggneng	qayughllak	nalluneqsukegkaat	kina	pitanga.
B04_13_John_V23	Ataasiq	maligsaaghta	piniqegkaa	Jesus-em	aqumgalghii	saaghwani.
B04_13_John_V24	Simon	Peter-em	apaquluku	taana	maligsaaghta	aaptesqegkaa	kina	piiqutanga.
B04_13_John_V25	Taam	maligsaaghtem	mallegluni	Jesus-mun	aaptekaa,	“Ataneq,	kinangaawa	uveghpagutinaqelghii	elpeneng?”
B04_13_John_V26	Jesus-em	kiimsiqaa,	“Nepluku	neqekrangllaq	qayuusimun	tuunelleqaqa	uveghpagutiyaghqamun	whangamneng.”	Enkaam	Jesus-em	tuguluku	neqekrangllaq,	nepluku,	tuunegkaa	Judas	Iscariot-mun,	ighneghanun	Simon-em.
B04_13_John_V27	Legan	Judas-em	tuwaa	neqekrangllaq,	Tughneghaam	iitqaa	Judas.	Jesus-em	pikaa	Judas,	“Taana	piyaghqan	piighaghtigu.”
B04_13_John_V28	Nalighhiiniita	tawanlenguut	liigikumangilkangat	sameng	Jesus-em	Judas	pitanga.
B04_13_John_V29	Judas-em	aflengakngukek	manilghutak,	enkaam	sumeghtaghaatkegkaat	sameng	tukfighiyaghtiisqenniluku	aklukegkameng	neqenghaghqemmun,	nalighmeng	aklumalghiinun	tuuniyaghtiisqenniluku.
B04_13_John_V30	Enkaam	Judas-em	neghluku	neqekrangllaq	aanegkaq.	Unugulghii	tawani.
B04_13_John_V31	Judas	aanyan	Jesus	pikaq,	“Whaa	maaten	yuget	esghaghaat	naten	Ighnegha	Yugem	quulvallengellgha,	enkaam	ellngakun	Kiyaghneq	quulvallenguq.
B04_13_John_V32	Kiyaghneq	quulvallengengukan	Ighneghakun	Yugem,	Kiyaghneghem	quulvaghyaghqaqaa	ellmikun	qantaghaghhaqun.
B04_13_John_V33	“Taghnughhaghhamni,	unisaghtungestaghamsi.	Qaywa	ivaghyaghngaaghpesinga,	takukamnun	pinaanghitusi.	Jews-et	igleghutistengitlu	ungipaatkaqanka	tawaten.
B04_13_John_V34	Ungipaannaqamsi	nutaghameng	qelghusameng:	Piniqutullusi.	Piniqutusaghqaagusi	katam	whanga	piniqellemtun	elpesi.
B04_13_John_V35	Piniquskufsi	tamaghhaghmi	yugem	liisimakelleqiisi	whangamnun	maligsaaghtekutsi.”
B04_13_John_V36	Simon	Peter-em	aaptekaa	Jesus,	“Ataneq,	navek	pinaqsin?”	Jesus-em	kiimsiqaa,	“Takuyaghqamnun	maliggnaanghitaghpenga	maaten	iwernga	taakwaningani	maligullequten.”
B04_13_John_V37	Peter-em	aaptekaa,	“Ataneq,	sangan	maliggnaqenghisiken	maaten?	Tuqutkesaqlegwaamken	whaa.”
B04_13_John_V38	Jesus-em	kiimsiqaa,	“Ipaa	tuqutkelleqsingaa?	Ipa	ungipaatamken,	pingayuneng	nallunqelleqaghpenga	rooster-a	qalghightestegpenaan.”
B04_14_John_V1	Jesus	pilaataqaq,	“Qaamnasi	seghleliightestegpenaki,	sighimakiteggu	Kiyaghneq,	sighimakitengnga	whangallu.
B04_14_John_V2	Uglaapigtuq	nekaghqaq	Atama	mangteghaani	enkaam	yataaghqusaghtughnaqamsi	nekaghqameng.	Tawatenneghisaqan	ungipaannayanghitamsi.
B04_14_John_V3	Yataaghqunneghmeng	apeghiiqumsi	taginqigllunga	tuguklighlleqamsi,	whangamnitesqellusi	kiyaghfimni.
B04_14_John_V4	Liisimakaghsi	tuma	takunaqegkegka.”
B04_14_John_V5	Thomas-em	pikaa	Jesus,	“Ataneq,	nallukaghput	navek	pinaquten	enkaam	naten'ngam	liisimakelleqesteggu	tuma?”
B04_14_John_V6	Jesus-em	kiimsiqaa,	“Whanga	tuumnguunga,	ipapillghuunga,	unguvallghuunga.	Kina	alngunak	Atamun	aglaghnaanghituq	wetqukun	whangamkun.
B04_14_John_V7	Liisimakngwaaghyaqufsinga,	liisimaknayaghaghsi	Atakallu.	Iwernga	whaken	kenlanga	liitaghsillu	esghaghaghsillu.”
B04_14_John_V8	Philip-em	pikaa,	“Ataneq,	kelgutigu	Ata	whangkunnun	enkaam	itagnaghilta.”
B04_14_John_V9	Jesus-em	pikaa,	“Philip,	elpesinitunga	qavngarugllaggaaneng,	taawaa	nallukaqsingaa?	Kitum	esghaamakuminga,	esghaqaqaallu	Ata.	Enkaam	sangavek	pizin,	‘Kelgutigu	Ata	whangkunnun’?
B04_14_John_V10	Ugpeqenghistengngaa	Atam	ilunganilnguunga,	Ata	whanga	ilumni?	Akuzitenka	whanga	katam	akuzitkenghitanka.	Ata	ilumnilnguq	qepghaghaquq	whangamkun.
B04_14_John_V11	Ugpeqitengnga	Atam	ilunganinnilunga	pilghiinga,	Atallu	ilumninnikegka.	Nalighmeng	ugpeqitengnga	allaaghlluwhaghtillghenka	apalluqluki.
B04_14_John_V12	Ipa	ungipaatamsi,	kitum	ugpeqegkuminga,	taakut	ataasit	qepghaqanka	pilleqii.	Talwa	aangataghalghiit	tamaakuneng	pilleqii	qayughllak	aglaghnaqunga	Atamun.
B04_14_John_V13	Aaptekufsi	sameng	alngunak	Atemkun	legan	pilleqaqa,	Atam	aangelleghllaga	kelgutesqelluku	Ighneghqun.
B04_14_John_V14	Sameng	alngunak	aaptekufsinga	Atemkun	pilleqaqa.
B04_14_John_V15	“Piniqegkufsinga	qaatkelleqasi	qelghusanka.
B04_14_John_V16	Aapleqaqa	Ata	tuunesqellusi	allaneng	Kayutkaghqameng,	enkaam	tuunelleqiisi	Kayutkaghqameng	elpesinisaghqameng	quunperugllak.
B04_14_John_V17	Taakuk	Kayutek	Taghneghaaguk	apeghtughlleqiisi	Kiyaghneghem	ipapillghaneng.	Nunam	yugan	tuguklighnaanghitaa	qayughllak	esghiigalkanga	talwa	nallukegkanga.	Iwernga	elpesi	liisimakaghsi	qayughllak	elpesinituq,	ilugpesinisaghqaaguqlu.
B04_14_John_V18	“Uninnaanghitamsi	ellnginaghhaghpesi	yaywaalistun.	Taginqigllequnga	elpesinun.
B04_14_John_V19	Maateqwaaqun	nunam	yugan	esghaghnanighnaqaatnga,	iwernga	elpesi	esghaghlleqaghpesinga,	qayughllak	unguvalghiinga,	elpesillu	unguvallequsi.
B04_14_John_V20	Enkaam	tawani	aghneghmi	unguvaghtellemni	liilleqaghsi	Atama	ilunganitulka,	elpesillu	ilumnitelleghsi,	whangallu	ilugpesinitulka.
B04_14_John_V21	“Kitum	tugukliqumiki	qelghusanka,	qaatkegkumikillu,	piniqistekaqa,	Atamallu	piniqelleqaa.	Whangallu	piniqelleqaqa,	liiteslequngallu	ellnganun.”
B04_14_John_V22	Taagken	Judas-em	pikaa,	(Judas	Iscariot-ngunghilnguum)	“Ataneq,	sangavek	liitesnaqsin	whangkunnun,	naqam	nunam	yuganun	liitestegpenang?”
B04_14_John_V23	Jesus-em	kiimsiqaa,	“Kitum	piniqegkuminga	qaatkelleqii	apeghtuusanka.	Atama	piniqelleqaa	enkaam	Atakullghiigni	takuluku	kiyaghfikelleqaghpung.
B04_14_John_V24	Kitum	piniqenghilkuminga	qaatkennaanghitii	apeghtuusanka.	Apeghtuusat	nagatkesi	whangamneng	pingunghitut,	Atameng	pinguut	Kayagtistemneng.
B04_14_John_V25	“Ungipaatamsi	tamaaken	elpesinillunga.
B04_14_John_V26	Kayutem	apeghtughlleqiisi	sameng	tamaghhaaneng.	Neqaghtesleqii	qamaglluki	tamaakut	aapqanka	elpesinun.	Taakuk	Kayutek	Agleghnalghiinguuk	Taghneghak,	Atam	kayagsaghqakek	Atemkun.
B04_14_John_V27	“Univikamsi	nekeggmelleghmeng.	Nekeggmelqa	tuunaqa	elpesinun.	Nunam	tuunellghatun	tuuneghitamsi.	Enkaam	ilusi	seghleliightestegpenaki	talwa	alingegpenasi.
B04_14_John_V28	Nagatkaqaghpesinga	whaten	pilghiinga,	‘Aghulaqnaqunga	iwernga	taginqigllequnga	elpesinun.’	Piniqegkaqsaqufsinga	quyanayaghtusi	ungipaataqngamsi	Atamun	aglaghnaqnilunga,	qayughllak	aangeghllagtuq	whangamneng.
B04_14_John_V29	Whaa	ungipaatamsi	taagken	sivutghulluku	pilleghqaa	enkaam	apeghiiqan	ugpeghllequsi.
B04_14_John_V30	Aleghqughnanighyaghtungestaghamsi,	qayughllak	igleghutistenga	nunam	uum	taginguuq.	Aghtughyaghqaanghillghituq	whangamnun,
B04_14_John_V31	iwernga	Atam	qelghutkii	pisqellghwaaghatun	atuqaqanka	nunam	yuganun	liitesqelluku	piniqilqa	Atamun.	Nekevitek,	aghulaqelta.”
B04_15_John_V1	“Whanga	vine-epiguunga,	Ataka	piitesiighaghtenguuq.
B04_15_John_V2	Qamaglluki	avayanka	piitestingigalnguut	ikughaqii.	Qamaglluki	avayat	piitestikayuget	kepughvikaqii	piitestighataghiisqelluki.
B04_15_John_V3	Elpesi	ukmangighwaaghlusi	ayuqusi	akuzitetgun	akuzitkegkamkun	elpesinun.
B04_15_John_V4	Whangamnitekestaghtek	whanga	elpesinitellemtun.	Avayaraaghinaq	piitestinaanghituq	wetkuqun	vine-meskumi.	Tawatetusi	ellnginaghpesi	piitestinaanghitusi	wetkuqun	whangamnitekestaqufsi.
B04_15_John_V5	“Whanga	vine-nguunga,	elpesi	avayaagusi.	Kina	alngunak	piitesqughllagyaghqaaguq	whangamnitekestaqumi,	whanga	ellngani.	Iwernga	whangangunasi	sanaanghitusi.
B04_15_John_V6	Kina	alngunak	whangamninneghilkumi	avayastun	ayuquq	eglluni	paliqaq.	Tawatelnguut	avayat	qerngughlluki	paneghtaqiit.
B04_15_John_V7	Whangamnitekestaqufsi,	akuzitenka	elpesinitestekufsiki	aapleghhaasi	sameng	alngunak	piyukegkaghpesineng	enkaam	allgeghullequsi.
B04_15_John_V8	Ataka	usuqellengellequq	piitesqughllakufsi,	liigikeslequsillu	whangamnun	maligsaaghtekutsi.
B04_15_John_V9	Piniqamsi	katam	Atam	piniqillghatun	whanga.	Piniqellemnitekestaghtek.
B04_15_John_V10	Qaatkegkufsiki	qelghusanka	piniqellemnitekestaghllequsi	tawateghpigaq	Atama	piniqellghanitellemtun	qaatkutellemkun	qelghusaanun.
B04_15_John_V11	“Ungipaatamsi	tamaaken	quyamalqa	elpesinitesqelluku,	quyamalleghsi	iighwiisqelluku.
B04_15_John_V12	Unanguuq	qelghusaqa	elpesinun:	piniqutullusi	whanga	piniqellemtun	elpesi.
B04_15_John_V13	Yugem	tuqumatkegkumiki	ilakumtaani	piniqellgha	aangepigtuq.	Kina	alla	piniqellghituq	taameng	aangataghalghiimeng.
B04_15_John_V14	Ilakumtaaqaghpesinga,	qelghutkanka	qaatkegkufsiki.
B04_15_John_V15	Whaken	kenlekluku	qepghaghtengulusi	atighnaanghitamsi,	qayughllak	qepghaghtem	nallukaa	umiileni	saaqutanga.	Iwernga	maaten	atighamsi	ilakumtaaghmeng,	qayughllak	liitestekegka	elpesinun	qamaglluku	nagatkaqa	Atamneng.
B04_15_John_V16	Elpesi	nakmikumangitaghpesinga,	whanga	nakmikegkaqamsi,	qepghaqalitamsillu.	Enkaam	aghulaqlusi	piitesqughtek,	piitesqulleghsi	nagneghasqesuwaqa.	Tawaten	pikufsi	Atam	tuunelleqiisi	sameng	alngunak	aaptekufsi	Atemkun.
B04_15_John_V17	Una	qelghusaqaqa,	piniqutullusi.”
B04_15_John_V18	“Nunam	yugan	ugumikegkangisi,	neqamikluku	whanga	sivuklunga	ugumikegkaqaatnga.
B04_15_John_V19	Nunam	piksaqumisi,	yugan	piniqnayaghiisi	piniqututelleghmegestun.	Iwernga	whanga	nakmikegkaqamsi	whaken	nunameng	enkaam	nunam	pikenghitiisi.	Tamaaken	apalluqluku	nunam	yugan	ugumikiisi.
B04_15_John_V20	Neqamikluku	aapqaqa	elpesinun:	Qepghaghta	aangataghanghituq	umiilegmineng.	Amyuutkumakumegtengnga	elpesillu	amyuutkelleqiisi.	Qaatkumakumegteki	apeghtuusanka,	elpesillu	apeghtuusasi	qaatkelleqiit.
B04_15_John_V21	Tawaten	pilleqiisi	whanga	apalluqlunga	qayughllak	nallukaat	kayagtisteka.
B04_15_John_V22	Tagilunga	aleghquumangisaqumki	liinnayanghitut	seghleghqestengutseng.	Iwernga	whaa	anagniilqavigiitii	seghleghqelleghmeggneng.
B04_15_John_V23	Kitum	ugumikegkuminga,	ugumikaallu	Ataka.
B04_15_John_V24	Akulngitni	allaaghlluwhaghtiighaataqaagunga	kitum	alngunak	pingigalkanganeng.	Esghapakaqeghngaaghmegteki	allaaghlluwhaghtillghenka	paninang	ugpeqellghitaatnga,	ugumikiinkung	Atakullghiigni	enkaam	seghleghqestenguut	nanqigtellengyaghqat.
B04_15_John_V25	Tawaten	pilleghmegteggun	apeghiiqaqaat	Akuzitet	Igaqegkat	whaten	pillghat,	‘Ugumikaatnga	apallungunaan.’
B04_15_John_V26	“Kayutek	kayaglleqagka	elpesinun,	Atameng	pinguuk.	Taghneghaaguk	apeghtughiyaghqak	Kiyaghneghem	ipapillghaneng.	Tagikumi	ungipaqelleqaanga.
B04_15_John_V27	Elpesillu	ungipaqelleqaghpesinga	yugnun,	qayughllak	whangamnitkaalghiisi	qepghaghyuwhaallghaneng	ima.
B04_16_John_V1	“Ungipaatamsi	tamaaken	iilqayufqaafsi	pisqellusi	amyuutkegkangisi.
B04_16_John_V2	Yuget	iqitesleqiisi	synagogue-meggneng.	Aa-a,	pilleghqaq	taginguuq,	kitum	alngunak	tuquskumisi	sumeghtaghaghyaghqaaguq	qepghaatnguniluku	Kiyaghneq.
B04_16_John_V3	Tawaten	piyaghqaqiisi	qayughllak	liisimangilkanginkung	Atakullghiigni.
B04_16_John_V4	Ungipaatamsi	tamaaken	maaten	pilleghqaq	kaaskan	neqamikesqelluki	aapqanka.	Ungipaasimangitamsi	tamaaken	piinlighyuwhaalleghmi	maligsaaghtengughtaqngafsi	qayughllak	elpesinilnguunga.
B04_16_John_V5	“Maaten	uteghnighnaqnguunga	Kayagtistemnun;	iwernga	nalighpesi	aapneghitaghpesinga	whaten,	‘Navek	pinaqsin?’
B04_16_John_V6	Qivghughllaguusi	qayughllak	ungipaaskemsi	tamaaken.
B04_16_John_V7	Iwernga	ungipaannaqamsi	ipapigmeng:	pinighataghaghyaghqaagusi	aghulaqegkuma,	qayughllak	kayagfikelleqamsi	Kayutkaghqagneng.	Aghulaqenghilkuma	Kayutkaghqak	taginaanghituk	elpesinun.
B04_16_John_V8	Kayutek	tagikumek	liigilliighqelleqii	nunam	yugi	seghleghqelleghmeng,	elqughutngalleghmeng,	nanqigtilleghmeng.
B04_16_John_V9	Liigikesleqii	seghleghqestengutangi,	qayughllak	whanga	ugpeqigalkangatnga.
B04_16_John_V10	Liigikesleqaa	elqughutngalleq,	qayughllak	aglaghnaqelghiinga	Atamun	enkaam	esghaghnanighlleqaghpesinga.
B04_16_John_V11	Liigikesleqaa	nanqigtelleq,	qayughllak	igleghutistenga	nunam	uum	nanqigtellengwaaghluni	ayuquq	aghyuughyaghqaaluni.
B04_16_John_V12	“Paninang	apeghyaghqaghllaguunga	elpesinun	iwernga	salin	liigikepagningitasi.
B04_16_John_V13	Iwernga	Taghneghak	apeghtughilghiik	Kiyaghneghem	ipapillghaneng,	tagikumi	maghyaghqughlleqiisi	ipapilleperegwaaghmun.	Akuzitkennaanghitii	ellmi	katam	akuzitni,	iwernga	akuzillequq	nagaquqaghhiinaghmineng.	Enkaam	ungipaalleqiisi	sangwaa	sayaghqaatanga	taakwaningani.
B04_16_John_V14	Quulvaghlleqaanga	qayughllak	tuguklighluki	whanga	akuzitenka	apeghlleqii	elpesinun.
B04_16_John_V15	Qamagtengngwaaghluku	Atam	pinga	whanga	pikaqa.	Tamaaken	apalluqluku	piinga,	Taghnegham	tuguklighluki	tuunegkanka	apeghlleqii	elpesinun.
B04_16_John_V16	“Qantaghaqun	esghaghnanighlleqaghpesinga	iwernga	mulugpenasi	esghanqiglleqaghpesinga.”
B04_16_John_V17	Ilangita	maligsaaghtet	ilateng	aaptekiit,	“Sameng	piinkut	Jesus-em	whaten	pilleghmikun,	‘Qantaghaqun	esghaghnanighlleqaghpesinga	iwernga	mulugpenasi	esghanqiglleqaghpesinga’?	Taanallu	sangaawa	whaten	pillgha,	‘Qayughllak	aglaghnaqunga	Atamun’?”
B04_16_John_V18	Pikat,	“Sameng	pii	tawaten	pilleghmikun,	‘Qantaghaqun’?	Nallukaghput	sameng	pisiitanga.”
B04_16_John_V19	Jesus-em	liisimakegkangi	aapsukangat	enkaam	pikii,	“Elpesineng	aapqughwaaghusiqestegguu	sameng	pitka	whaten	pillemkun,	‘Qantaghaqun	esghaghnanighlleqaghpesinga	iwernga	mulugpenasi	esghanqiglleqaghpesinga?’
B04_16_John_V20	Ipa	ungipaatamsi,	qiyayaghqaagusillu	qivghuyaghqaagusillu	iwernga	nunam	yugi	quyayaghqaagut.	Elpesi	qivghuyaghqaagusi	iwernga	qivghullesi	quyallghughsaghqaagut.
B04_16_John_V21	Aghnaq	ighniyuneghmini	ikfiqaquq,	qayughllak	ighnilleghqaa	kaallghii.	Iwernga	ighniyami	puygaa	ikfiqelleni,	qayughllak	quyakegkanga	taghnughhaq	allgelghii	nunamun.
B04_16_John_V22	Qivghunguusi	maaten	iwernga	esghaghlleqamsi	allameng	enkaam	quyallequsi.	Kitum	alngunak	iqinnaanghitaa	quyalleghsi.
B04_16_John_V23	“Tawani	aghneghmi	aapnaanghitaghpesinga	sameng	alngunak.	Ipa	ungipaatamsi,	Atama	tuunelleqiisi	sameng	alngunak	aaptekufsi	Atemkun.
B04_16_John_V24	Whavemun	kenlanga	aapsigatusi	sameng	alngunak	Atemkun.	Aaptek	allgeghullequsi	enkaam	quyalleghsi	iighwighllequq.
B04_16_John_V25	“Ungipaatkaqamsi	tamaakuneng	ungipaghaatetgun.	Iwernga	ungipaghaatneng	atuqnanilleghqaqa	kaallequq	enkaam	whateghlluwaaq	apeghyagulleqaqa	Ata	elpesinun.
B04_16_John_V26	Taana	pilleghqaq	kaaskan	elpesineng	katam	aapleghhaasi	Atemkun.	Enkaam	ungipaatamsi	whanga	aaptunnanighlleqamsi	Atamun,
B04_16_John_V27	qayughllak	Atam	ellmineng	katam	piniqiisi.	Piniqiisi	qayughllak	piniqegkefsinga,	ugpeqegkesillu	Atameng	tagikaatka.
B04_16_John_V28	Atameng	tagikaagunga	nunamun.	Maaten	unilluku	nuna	aglaghnaqunga	Atamun.”
B04_16_John_V29	Maligsaaghtengita	pikaat	Jesus,	“Taawa	aleghqughaghpekut	whateghlluwaaq	atuqegpenaki	ungipaghaatet!
B04_16_John_V30	Whaa	liitamken	sangwaa	tamaghhaan	liisimakeftan.	Liisimakaqaten	yugem	aapsaghqii	talwa	aaptestegpenaki	enkaangam	kitum	alngunak	aapneghiteghngaaghmiten	sameng	alngunak	ayuquten.	Tamaaken	apalluqluku	ugpeqamken	Kiyaghneghmeng	tagikaaten.”
B04_16_John_V31	Jesus-em	pikii,	“Qenwatlu	ugpeghetsii?
B04_16_John_V32	Mingitelleghqaghsi	kaasaghtughtuq,	talwa	whaa	kaalluni	ayuquq.	Qamagllusi	negpesinun	aglaghtuullequsi,	unilleqaghpesinga	ellnginaghhaghma.	Iwernga	paninang	ellnginaghhaanaanghitunga	qayughllak	Ata	whangamnilnguq.
B04_16_John_V33	Ungipaatamsi	tamaaken	nekeggmellelgusqellusi	whangamkun.	Nunami	whani	seghleliighllequsi	iwernga	ilutulusi	qayughllak	kayaallqegkaqaqa	nuna.”
B04_17_John_V1	Jesus	taaqsami	akuzineghmeng	sivuglluni	qilagmun	yughaqaq,	“Ataay,	aghneq	kaatuq.	Quulvaghhu	Ighneghen,	quulviisqelluten	Ighneghpenun.
B04_17_John_V2	Ighneq	Atanengllaqaqan	tamaghhanun	yugnun.	Enkaam	kenlengilnguq	unguvalleq	tuun'ngwaa	tamaghhiitnun	tuunegkaghpenun	ellnganun.
B04_17_John_V3	Yuget	kenlengilngughmeng	unguvallengaqut	liitelleghmegteggun	elpek,	taananginaghhaq	Kiyaghneghpigaq,	liitelleghmegteggunllu	Jesus	Christ-a	elpek	kayagtekan.
B04_17_John_V4	Quulvaamaamken	nunami	whani	apeghiillemkun	qepghaqaq	qelghutkan	whangamnun	pisqelluku.
B04_17_John_V5	Enkaangam	Ataay,	manugpenisimalunga	quulvaghnga	quulvalleghmeng	whanga	piksaqemneng	elpenillunga,	sivungani	nunam	ulimallghan.
B04_17_John_V6	“Liitestekaqaqa	natetulen	yugnun	tagivaqaghpenun	nunameng	whaken.	Elpek	piksaqeten	tagivaqaghten	whangamnun.	Qaatkegkaqiit	akuziteten.
B04_17_John_V7	Qenwatlu	liitiit	sangwaat	qamaglluki	tagivaqaghten	elpeneng	pingutangi,
B04_17_John_V8	qayughllak	apeghtuusaqegkaghten	whangamnun	apeghtuusaqegkaqanka	ellngitnun.	Tugukliimiit	enkaam	liitaat	ipapestaaq	tagikaatka	elpeneng.	Ugpeqaatlu	elpenun	kayagtekaatka.
B04_17_John_V9	“Yughaatkengngwaanka	ellngit.	Yughaatkengngunghitanka	yuget	nunam	pingi.	Yughaatkengngwaanka	tamaakut	tagivaqaghten	qayughllak	elpek	pikegketen.
B04_17_John_V10	Qamaglluki	whanga	pinka	elpek	pikaten;	qamaglluki	elpek	piten	whanga	pikanka.	Ellngitgun	aangelleghllaka	kelgulluni	ayuquq.
B04_17_John_V11	Aglaghyaghtungestaghtunga	elpenun,	nunamennanighyaghtungestaghtunga,	iwernga	ellngit	nunamellequt.	Agleghnalghii	Ata,	aflengakiki	aghtughyaghqaanghillghakun	ateghpek,	tagivaqaghten	whangamnun,	ataasiisqelluki	ataasiillemtegetun.
B04_17_John_V12	Ellngitnillunga	aflengakegkaqanka	aghtughyaghqaanghillghakun	ateghpek,	tagivaqaghten	whangamnun.	Kelengakegkaqanka,	enkaam	talwa	ataasiq	iflallghituq,	iwerngaqun	ataasiq	yuuk	iflayaghqaq,	Akuzitet	Igaqegkat	apeghiighesqelluki.
B04_17_John_V13	Whaa	maaten	elpenun	aglaghnaqunga.	Iwernga	tawaten	yughaghtunga	paninang	nunamellunga,	quyalqa	ilungitnitesqelluku	whanga	pima.
B04_17_John_V14	Aapqaqanka	Akuziteten	ellngitnun,	enkaam	nunam	yugan	ugumikii	qayughllak	nunam	pikenghilkangi	whangamtun.
B04_17_John_V15	Yughaatkengngunghitanka	elpenun	iqitesqelluki	nunameng.	Iwernga	yughaatkengngwaanka	elpenun	aflengakaghtesqelluki	Tughneghaghmeng.
B04_17_John_V16	Nunam	pikenghitii	katam	whanga	pikenghitellghatun.
B04_17_John_V17	Aaftiki	elpenun	ipapilleghqun;	akuziten	ipapillghuuq.
B04_17_John_V18	Kayagtekaqanka	nunamun,	kayagtelleghpetun	whanga.
B04_17_John_V19	Ellngit	apalluqluki	whangamneng	aaftekaagunga	elpenun,	ellngitlu	aaftesqelluki	akuzitegpegun	ipapilleghqun.
B04_17_John_V20	“Yughaatkengngwaanka	taakut	yuget,	yughaatkengngwaanka	tamaakutlu	yuget	ugpeqiyaghqat	whangamneng	ungipaqillghitgun	maligsaaghtema.
B04_17_John_V21	Yughaghtunga	qamaglluki	ataasiisqelluki.	Ataay,	yeqay	ilumtegnitestiki	katam	tawaten	elpek	ilumnitelleghpetun,	whanga	elpek	ilugpenitellemtun.	Ilumtegnitestiki	nunam	yuganun	ugpeqesqelluku	elpenun	kayagsimatka.
B04_17_John_V22	Quulvaqaqanka	katam	tawaten	quulvalleghpetun	whanga,	ellngit	ataasiisqelluki	katam	tawaten	whangkutung	ataasiillemtegetun.
B04_17_John_V23	Whanga	ilungitnitunga,	elpek	ilumnituten	ellngit	ataasiightengngwaaghesqelluki.	Enkaam	nunam	yugan	liilleqaat	elpenun	kayagsimatka.	Liilleqaatlu	piniqellghen	tamaakunun	ugpeqilghiinun	whangamneng,	whangamnun	piniqelleghpetun	ayuqelghii.
B04_17_John_V24	“Ataay,	ukut	yuget	tagivaqaghten	whangamnitesuwaqanka,	ellngitnun	esghiisqelluku	nighughqelqa.	Piniqutegpeneng	taana	nighughqelleq	tagivaqaqan	sivungani	nunangllallghem.
B04_17_John_V25	Kaay	elqughutngalghii	Ata,	nunam	yugan	nallukaaten;	whanga	liisimakamken.	Taakutlu	tagivaqaghpek	liisimakaat	elpenun	kayagsimatka.
B04_17_John_V26	Liitestekaqanka	natetulegpeneng.	Liitesimanginaghnaqamken	piniqellghen	whangamnun	ilungitnitesqelluku,	whangallu	ilungitninnalunga.”
B04_18_John_V1	Jesus	yughaneghmeng	taaqluni,	maligsaaghtekullghiit	aghviqat	suqlunghegnekun	aatqelghiik	Kidron-meng.	Taawanguq	inglugkeni	olives-et	uqfigit;	tawavek	aglaqat.
B04_18_John_V2	Jesus-em	uveghpagutistengan,	Judas-em	liisimakegkanga	taana	takukaat,	qayughllak	Jesus-enkut	maligsaaghtekullghiit	tawavek	pituqat.
B04_18_John_V3	Enkaam	Judas	chief	priest-enunllu,	Pharisees-enunllu	aqfatkaq	kelengakistenengllu,	ilangitnengllu	Rome-em	pilluwaghtengitneng.	Taagken	maghyaghquqii	uqfigtuqamun.	Taakut	kelqegkat	guututmeng,	ilangi	unaghsimeng	kumangalghiimeng,	ilangi	kenelghutameng.
B04_18_John_V4	Jesus-em	liisimakegkanga	qamaglluku	salleghqani,	enkaam	takuluki	aaptekii,	“Kina	ivaghaqesteggu?”
B04_18_John_V5	Kiimsiqaat,	“Jesus	Nazareth-eghmii.”	Jesus-em	pikii,	“Whanga	Jesus-nguunga.”	(Judas-lu	uveghpagutista	nekevghalghii	pilluwaghteni.)
B04_18_John_V6	Jesus-em	tawaten	piyisteng,	“Whanga	Jesus-nguunga,”	taakut	yuget	uteghmiiqaghluteng	ulleghaatkat.
B04_18_John_V7	Jesus-em	aaplaataqii,	“Kina	ivaghaqesteggu?”	Kiimsiqaat,	“Jesus	Nazareth-eghmii.”
B04_18_John_V8	Jesus-em	pikii,	“Ungipaatamsi,	whanga	Jesus-nguunga.	Whangangukan	ivaqaghsi	ukut	yuget	aghulaqesteki.”
B04_18_John_V9	Jesus	tawaten	pikaalghii	apeghiighesqelluku	whaten	pilleni,	“Ataay,	tagivaqaghpeneng	talwa	ataasiq	yuuk	iflamangitaqa.”
B04_18_John_V10	Taagken	Simon	Peter-em	savigpani	nusugaghlluku	ilefkaghaghtekaa	Malchus-em	aghenqigneq	sigutnga.	(Malchus,	high	priest-em	qepghaghtelaaqegkanga.)
B04_18_John_V11	Jesus-em	pikaa	Peter,	“Savigpagen	kanaghtigu.	Qayuusiq	meghenghillakuun	Atam	tagivaqaa?”
B04_18_John_V12	Taagken	pilluwaghtet,	umiilgatlu,	kelengakistetlu	Jews-et	takuluku	Jesus,	tuguluku	asighqegkaat.
B04_18_John_V13	Enkaam	sivukluku	aglaatkaat	Annas-mun,	sakinganun	Caiaphas-em.	(Tawani	ayumiqulleghmi	Caiaphas	high	priest-ngulghii.)
B04_18_John_V14	Caiaphas-em	pikaqegkangi	Jews-et	igleghutistet,	pinighataghaghlleqniluku	ataasiq	yuuk	tuqumatkiyaqan	yugnun.
B04_18_John_V15	Simon	Peter-emllu,	ilanganllu	maligsaaghtem	kingunganeng	maligtekaak	Jesus.	High	priest-em	liisimakegkanga	aallgha	maligsaaghta.	Enkaam	legan	taam	maligsaaghtem	maligtekaa	Jesus,	high	priest-em	mangteghaan	uvitanganun.
B04_18_John_V16	Peter	nekevghamaluku	amigem	tungangani,	aallghan	maligsaaghtem,	high	priest-em	liisimakegkaan,	aanluni	aleghqughluku	aghnaghaq	amigniighta	iteghtestekaa	Peter.
B04_18_John_V17	Aghnaghaam	amigniightem	aaptekaa	Peter,	“Elpekluu	taam	yugem	maligsaaghtekaten?”	Peter-em	kiimsiqaa,	“Nakaa!	Maligsaaghtekenghitaanga!”
B04_18_John_V18	Qepghaghtetlu	kelengakistetlu	charcoal-meng	kumaghtikaalghiit	ughugsighnaluteng	qayughllak	aqlaghalnguq.	Peter-llu	tawani	ughugsiqaq.
B04_18_John_V19	Qama	ilungani	high	priest-em	aapqughwaaqaa	Jesus,	maligsaaghtenganengllu	apeghtughillghanengllu.
B04_18_John_V20	Jesus-em	kiimsiqaa,	“Yugtuqami	akuziiqunga.	Quunpeng	apeghtughiiqunga	qamaglluteng	Jews-et	qerngughutfigitni,	synagogue-ni,	Temple-millu.	Sangwaa	alngunak	aksaqluku	akuzitkigataqa.
B04_18_John_V21	Enkaam	sangama	aapqughwaaghsinga?	Aaptiki	yuget	nagatkat	apeghtughillemneng.	Liisimakaat	sameng	pimatka.”
B04_18_John_V22	Jesus	tawaten	piyan	kelengakistem	tunganganilnguum	qasaghlluku	aaptekaa,	“Sangan	tawaten	kiimsighsigu	high	priest-a?”
B04_18_John_V23	Jesus-em	kiimsiqaa,	“Sameng	seghletun	akuzimakuma,	aapghu	seghletun	akuzilqa.	Iwernga	elqughusimakuma	sangama	qasaghsinga?”
B04_18_John_V24	Taagken	Annas-em,	aglaatestekaa	Jesus	asighqengngaan	Caiaphas-mun,	high	priest-mun.
B04_18_John_V25	Simon	Peter	nekevghaghmi	ughugsiimaluku	aaptekaat,	“Elpekluu	maligsaaghtekaten	taam	yugem?”	Peter	mesighaqaq,	“Nakaa!	Maligsaaghtekenghitaanga!”
B04_18_John_V26	Ataasiq	qepghaghtenga	high	priest-em	tawanlenguq,	ilakwaagha	yugem,	Peter-em	sigutngighaghtekaan.	Qepghaghtem	aaptekaa,	“Esghaghsugnisiken	ellnganilluten	olives-meng	uqfigtuqami?”
B04_18_John_V27	Allameng	Peter	mesighaghlaataqaq.	Aga	tawaninginaq	rooster-a	qalghiqaq.
B04_18_John_V28	Taagken	unaangupiglluku	Jews-et	igleghutistengita	aglaatkaat	Jesus	Caiaphas-em	mangteghaaneng,	Rome-em	umiilegpagan	palace-nganun.	Taakut	igleghutistet	iitghumangilnguut	palace-mun,	qayughllak	ukmangighsaghwaaqaalghiit	Moses-em	Liilightuusaan	pisqellghatun	neghnaluteng	Passover-mi.
B04_18_John_V29	Enkaam	Pilate-em	aanvikluki	aaptekii,	“Sameng	anaggusimafta	una	yuuk?”
B04_18_John_V30	Kiimsiqaat,	“Una	yuuk	taginnayanghitaghput	elpenun	anaggusimangisaqan.”
B04_18_John_V31	Pilate-em	pikii,	“Aglaalluku	elpesineng	nanqigteggu	Liilightuusaghpesi	pisqellghatun.”	Pikaat,	“Rome-em	liilightuusiitni	whangkuta	Jews-eni	aghyuughisiqsaghqaqenghitaghput	tuqutilleq.”
B04_18_John_V32	(Tawaten	akuzillghita	apeghiiqaat	Jesus-em	apellgha	naten	tuqulleghqamineng.)
B04_18_John_V33	Taagken	Pilate	itenqiglluni	palace-mun,	tagitesluku	Jesus	aaptekaa,	“Elpaak	umiilkaten	Jews-et?”
B04_18_John_V34	Jesus-em	kiimsiqaa,	“Elpeneng	aapsinga	tawaten?	Nalighmeng	kitum	ungipaatkaqaaten	whangamneng?”
B04_18_John_V35	Pilate-em	kiimsiqaa,	“Sumeghpeni	Jew-nguzingaa?	Elpek	katam	yugpek,	chief	priest-etlu	tagitkaqaaten	whangamnun.	Sameng	anaggusimazin?”
B04_18_John_V36	Jesus-em	pikaa,	“Ataneghpagulqa	uum	nunam	pikenghitaa.	Ataneghpagulqa	nunameng	pinguyaqan,	qepghaghtema	pilluwaannayaghaatnga	Jews-enun	tuunefqaama	pisqellunga.	Iwernga	Ataneghpagulqa	nunameng	pingunghituq.”
B04_18_John_V37	Pilate-em	pikaa,	“Taawa	umiilguftuten!”	Jesus-em	pikaa,	“Elpek	umiilguniighpenga.	Tagikaagunga	nunamun	una	apalluqluku:	apeghnaluku	ipapighqelleq	yugnun;	taana	apalluqluku	allgeqaagunga.	Qamaglluni	piniqingalghii	ipapilleghmeng	nagatkayuguuq	whangamnun.”
B04_18_John_V38	Pilate-em	aaptekaa,	“Sangaawa	ipapighqelleq?”	Tawaten	piluni	Jews-et	aanviklaataqii.	Pikii,	“Una	yuuk	naalkefikenghitaqa	sameng	anaggusimatanga	aghyuughusighqameng.
B04_18_John_V39	Iwernga	elpesi	nangaghneqegkesi,	Passover-mi	whangamnun	aanestesugaqegkesi	ataasiq	anusimingllaghaq.	Itemutesugestegguu	una	umiilga	Jews-et?”
B04_18_John_V40	Akilghuukat,	“Nakaa,	ellnga	pifqaan,	Barabbas	aanestigu!”	(Barabbas	wayaghniightengulghii.)
B04_19_John_V1	Enkaam	Pilate-em	qelghutkaa	iqitulluku	Jesus	kagsagmigesqelluku.
B04_19_John_V2	Pilluwaghtet	qaghpangllaqaat	sikughllugtuqameng	avayameng.	Aatesluku	qaghpa	Jesus-em	naasqwakun,	esnegrukegtagnengllu	atkuyaaqaat.
B04_19_John_V3	Taagken	Jesus	takuluku	legasiighwaatkegkaat,	“Hail,	Quulvaghamken,	Umiilgat	Jews-et!”	qasaghtaataqaatlu.
B04_19_John_V4	Pilate-em	aaneqiglluni	pikii	Jews-et,	“Esghaghteggu,	aanutesnaqaqa	Jesus	elpesinun,	liigikesqellusi	naalkefikenghitaqa	anaggutelleghmeng.”
B04_19_John_V5	Taagken	Jesus	aanusaqmegteggu	qaghpaluni	sikughllugmeng,	atkuyaaghlunillu	esnegrukegtagneng	ayuqeftuq.	Pilate-em	pikii	Jews-et,	“Taanata	yuuk!	Esghaqaghtegguqun!”
B04_19_John_V6	Chief	priest-etlu,	kelengakistetlu	Jews-et	esghaghluku	Jesus	akilghuutkat,	“Qaquuraghtestigu!	Qaquuraghtestigu!”	Iwernga	Pilate-em	pikii,	“Elpesineng	aghulaqulluku	qaquuragteggu,	qayughllak	whanga	naalkefikenghitaqa	sameng	anaggutelleghmeng.”
B04_19_John_V7	Jews-et	pikaat,	“Liilightuusamnni	tuqusaghqaaguq,	qayughllak	Ighneqniluni	Kiyaghneghmun	pikaaguq.”
B04_19_John_V8	Pilate-em	nagalluki	tawaten	pilghiit	wataqaaghaq	alingegkaq.
B04_19_John_V9	Itenqiglluni	palace-mun	aaptekaa	Jesus,	“Naken	pinguzin?”	Iwernga	Jesus-em	kiimsiimangitkaa.
B04_19_John_V10	Pilate-em	aaptekaa,	“Aleghqughyunghisingaa?	Liisimakenghisiguu	itemutesqennayaqemken,	nalighmeng	qaquuriisqennayaqemken?”
B04_19_John_V11	Jesus-em	kiimsiqaa,	“Qeleghnaanghitaten	pilluwaghtet	qaquuriisqellunga	wetkuqun	Kiyaghneghem	piyukelqegkagu.	Enkaam	yuuk	tagitisteka	seghleghqelleghtaaghatuq	elpeneng.”
B04_19_John_V12	Kingunganeng	taam	Pilate-em	itemunnaqutkegkaqsaqanga	Jesus,	iwernga	Jews-et	akilghuukat,	“Kina	alngunak	ellmineng	umiilengllalghii,	anguyaguuq	Caesar-mun.	Itemuskuvgu	taana	yuuk	ilakumtaaqenghitaaten	Caesar-em.”
B04_19_John_V13	Pilate-em	nagalluki	taakut	akuzitet,	aanutestekaa	Jesus,	Stone	Pavement-mun.	(Hebrew-stun	taana	ateq	Gabbatha-ngulghii.)	Taagken	Pilate	aqumegkaq	nanqigtivigem	aqumutaakun.
B04_19_John_V14	(Aghneghem	qukaghnaqegkanga	Yataaghqillghem	Aghneghani	Passover-mun.)	Pilate-em	pikii	Jews-et,	“Taawa	Umiilegsi!”
B04_19_John_V15	Jews-et	akilghuutkat,	“Sanguluku,	sanguluku,	qaquuraghtestigu!”	Pilate-em	aaptekii,	“Whangamnun	qaquuraghtestesugestegguu	umiilegsi?”	Chief	priest-et	kiimsiqaat,	“Caesar-nginaghhaaguq	umiilegput.”
B04_19_John_V16	Enkaam	Pilate-em	pegtekaa	Jesus	ellngitnun	qaquuriisqelluku.
B04_19_John_V17	Taagken	pilluwaghtet	aanutkaat	Jesus	uyamigtesluku	qaquuraa.	Aglaatkaat	tawavek	atilqelghiimun,	“Yugem	Naasqwan	Nenga.”	(Taana	Hebrew-stun,	Golgotha-ngulghii.)
B04_19_John_V18	Tawani	qaquuraqaat,	maalghuklu	yugek	maligullukek	qaquuraqagket.	Aallgha	aghenqigneghanilluku,	ilanga	saghumigneghanilluku,	Jesus	qukaanilluku.
B04_19_John_V19	Pilate-em	igaqestekaqegkanga,	Jesus	Nazareth-eghmii,	Umiilgat	Jews-et.	Taagken	nekegtestekaa	qaquuraakun	Jesus-em.
B04_19_John_V20	Taana	igaqegkaalghii	Hebrew-t,	Latin-et,	Greek-et	ulungistun.	Uglalghiit	Jews-et	atightuqaat,	qayughllak	qaquuraghviga	Jesus-em	qantaghanlenguq	Jerusalem-emeng.
B04_19_John_V21	Jews-et	chief	priest-ngita	takuluku	Pilate	pikaat,	“Tawaten	igaqsaghqaanghisaghtuq,	‘Umiilgat	Jews-et.’	Whaten	igaqsaghqaayaghtuq,	‘Una	yuuk	pikaaguq,	Whanga	Umiilkaatnga	Jews-et.’”
B04_19_John_V22	Pilate-em	pikii,	“Igaqestekaqa	tawatennaqnguuq.”
B04_19_John_V23	Pilluwaghtet	tuquuqaasamegteggu	Jesus	qaquuramun	tuguluki	aatkii,	estamaghqegkiit,	ataasikaghtaan	tugulaatkat.	Ataasik	atkuyaaghqek	kelungunatek	ulimaaghek	tuuymegneng	kenimegnun.
B04_19_John_V24	Pilluwaghtet	pikat,	“Taakuk	iighwiigkenka	ateghtiiraaghusiqeltekek.”	Tawaten	pilleghmegteggun	Akuzitet	Igaqegkat	apeghiightestekiit	whaten	pillghit:	“Aatkanka	nengiitkaqiit,	enkaam	taakuk	atkuyaaghegka	ateghtiiraaghusiqegkaqagket.”
B04_19_John_V25	Pilluwaghtet	tawaten	pimaluki,	taawanguq	estamat	aghnat	nekevghallghiit	qaquram	tungangani:	Jesus-em	naanga,	naanganllu	anglegutanga,	Mary-llu	Clopas-em	nulighha,	Mary-llu	Magdala-ghmii.
B04_19_John_V26	Jesus-em	esghaqakek	naanillu,	piniqegkanillu	maligsaaghteni	nekevghalghiik	tawani.	Naani	pikaa,	“Aghnami	whani,	taana	ighneliitan.”
B04_19_John_V27	Taagken	maligsaaghteni	pikaa,	“Taana	naaliitan.”	Taagken	kenlanga	maligsaaghtengan	aglaatkaa	ellmeggnun.
B04_19_John_V28	Taam	kingunganeng	Jesus-em	liisimakegkaa	sangwaa	tamaghhaghmi	whaa	apeghiilghii.	Enkaam	Akuzitet	Igaqegkat	apeghiighesqelluki	whaten	pikaq,	“Meqsugtunga.”
B04_19_John_V29	Taawanguq	sagneghwaaq	quwaalghiimeng	wine-meng	imalek.	Pilluwaghtet	nekeglluku	nepsagusiq	hyssop-em	unaghsiighwaaghakun,	nepluku	wine-mun	Jesus-em	qaanghanun	nengugutkaat.
B04_19_John_V30	Jesus-em	naasiighluku	wine-a,	pikaq,	“Taawa	apeghiightuq.”	Guughtutkelluku	taghneghagni	pegtekakek.
B04_19_John_V31	Yataaghqivigutanganeng	Aghneq,	Jews-et	igleghutistengita	taakut	yugusit	qaquurametesunghilkangit,	qayughllak	unaamingani	Sabbath-ngumaghmi,	Passover-emllu	aghneqegkanga.	Enkaam	Pilate-mun	qelghutesqegkiit	pilluwaghtenun	ayemqiisqelluki	ighungit	tuquragkiighesqelluki,	iqinnaluki	qaquuriitneng.
B04_19_John_V32	Taagken	pilluwaghtet	takuluku	sivuliq	yuuk,	ayemquqagket	ighukek,	aallghanllu	ighukek	ayemquqagket.	Taakuk	qaquuraqaqegkegket	maligullukek	Jesus-mun.
B04_19_John_V33	Jesus-em	ighukek	ayemsimangilkegket	qayughllak	takuyaqmegteggu	tuqungwaaghluni	ayuqeftuq.
B04_19_John_V34	Iwernga	ataasim	pilluwaghtem	panamineng	kenuqaqaa	Jesus	saningakun.	Tawaninginaq	aakwlu	meqlu	maaqegkak.
B04_19_John_V35	(Esghapakam	tamaaken	aapghii	tamaakut.	Akuzitkegkii	ipanguut,	liisimakuqlu	ungipaqngwaa	ipapilleq.	Aapghii	tamaakut	elpesillu	ugpeghesqellusi.)
B04_19_John_V36	Tamaakut	apeghiiqaagut	Akuzitet	Igaqegkat	apeghiighesqelluki:	“Talwa	ataasiq	neghqwaagha	ayemyaghqaanghituq.”
B04_19_John_V37	Whatenllu	Akuzitet	Igaqegkat	pikaagut,	“Esghapaglleqaat	panakaghteng.”
B04_19_John_V38	Taam	kingunganeng	yugem	Arimathea-ghmiim,	aatqelghiim	Joseph-meng,	Jesus-em	yugusii	aghulaqutkaa	Pilate-em	angeghyagu.	(Joseph	maligsaaghtekegkanga	Jesus-em,	iwernga	aksaqluku	pikaalghii	alingluni	Jews-et	igleghutistengitneng.)
B04_19_John_V39	Nicodemus-em	maligtekaa	Joseph,	kelqelluni	tepengllaasimeng	100	pounds,	myrrh-enkugneng,	aloes-enkugneng	akumutngalghiigneng.	(Taana	Nicodemus	sivunghani	Jesus-mun	pikaalghii	unugmi.)
B04_19_John_V40	Taakuk	yugek	aghulaqulluku	Jesus-em	yugusii	tepengllaghqumaan	iimgutkaak	qiipaghaghqun.	(Tawaten	Jews-et	lliivghaqegkangit	yuget	tuqukat.)
B04_19_John_V41	Jesus-em	qaquuraghvigan	tungangani	taawanguq	garden-a	uqfigtuqaq.	Tawanteftuq	nutaghaghlluk	lliveq,	salin	lliveghvikellghilnguq.
B04_19_John_V42	Taayughqengngulghiik	qayughllak	Jews-et	Yataaghqefikegkangat	Aghneq	taana,	enkaam	taaggun	qantaghanlengughqun	lliifqaak.
B04_20_John_V1	Sivulighmi	aghneghani	santillghem,	Mary	Magdala-ghmii	lliveghtekaq	salin	mamlegluku.	Esghaqaa	uyghagrugllak	iqilluni	lliivghem	paaynganeng.
B04_20_John_V2	Enkaam	ketanqusnaq	aglaqaq	Simon	Peter-munllu	ilanganunllu	maligsaaghtemun,	Jesus-em	piniqegkaanun.	Mary-m	pikakek,	“Nuugsimaat	Ataneq	lliivghaneng.	Nallukaghput	navek	llimatanga.”
B04_20_John_V3	Enkaam	Peter-enkuk	aallghallu	maligsaaghta	lliveghtekak
B04_20_John_V4	ketanqusnaq.	Aallgha	Peter-meng	sukalnguq,	enkaam	sivukluni	kaatkaq.
B04_20_John_V5	Guughlluni	qineghsalghiimi	esghaqii	qiipaghaat,	iwernga	iitghumangilnguq.
B04_20_John_V6	Kingungiighhaaneng	Simon	Peter	kaalluni	iitqaq	lliveghmun,	esghaqii	qiipaghaat	tawani.
B04_20_John_V7	Esghaqaallu	allakaghmi	qiipaghaq	Jesus-em	naasqwakun	iimgutngayalghii.
B04_20_John_V8	Taagken	aallgha	maligsaaghta	kaasuwhaaqaq	lliveghmun	iitqaq.	Esghaghyamigu	ugpeqegkaa	Jesus.
B04_20_John_V9	Salin	esghallghilluki	liigikumangitkangak	Akuzitnilnguq	Igaqegkaq	unguvapestaaghyaghqaaniluku	tuqulleghmeng.
B04_20_John_V10	Taagken	maligsaaghtek	aglaqak	nemegnun.
B04_20_John_V11	Iwernga	lliveghmi	Mary	qiyiqegkaq.	Qiyanqusiin	guughlluni	ilutmun	qineghsalghiimi,
B04_20_John_V12	esghaqakek	maalghuk	yaqulgek	atkuyaalgek	qatelghiimeng.	Aqumgaftuk	Jesus-em	yugusiin	lliviksaqangakun,	aallgha	naasqwan	nengakun,	ilanga	itegaan	nengakun.
B04_20_John_V13	Aaptekaak,	“Aghnaq,	sangavek	qiyaaqsin?”	Kiimsiqakek,	“Nuugsimaat	Atanqa.	Nallukaqa	navek	llimatangat.”
B04_20_John_V14	Mary	tawaten	piluni	qiivutkelluku	esghaqaa	Jesus	nekevghalghii,	iwernga	nallukegkaa	Jesus-ngutanga.
B04_20_John_V15	Jesus-em	aaptekaa,	“Aghnaq,	sangavek	qiyaaqsin?	Kina	ivaghaqsigu?”	Mary-m	piitesiighaghtenguniluku	pikaqsaqanga,	enkaam	pikaa,	“Yuguniiq,	nusugumakuvgu	ungipaatinga	navek	llimaten,	enkaam	aqfalleqaqa.”
B04_20_John_V16	Jesus-em	pikaa,	“Mary”.	Mary-m	qiivluku	pikaa	Hebrew-stun,	“Rabboni”.	(Whaten	pisiq,	“Apeghtughista”.)
B04_20_John_V17	Jesus-em	pikaa,	“Saaftegpenanga,	salin	mayiigatunga	Atamun.	Iwernga	aglaghluten	anglegutemnun	ungipaannaketen,	‘Mayughnaqunga	Atamnun,	elpesillu	Atagpesinun,	Kiyaghnemnun,	elpesillu	Kiyaghneghpesinun.’”
B04_20_John_V18	Mary	Magdala-ghmii	aglaghluni	maligsaaghtenun	pikii,	“Esghaamaaqa	Ataneq.”	Enkaam	ungipaatkiillu	Jesus-em	ungipaatesqellghaneng.
B04_20_John_V19	Sivuliilghii	aghnegha	santillghem.	Ighivgaani	tawani	maligsaaghtet	qerngughutkat.	Alingluteng	Jews-et	igleghutistengitneng,	amiget	maghqatngastekiit.	Jesus	tagiluni	akulangitgun	nekevluni	pikii,	“Nekeggmelleq	elpesinilli.”
B04_20_John_V20	Tawaten	piluni,	kelgutkii	iiggenillu	saninillu,	enkaam	maligsaaghtet	quyaghllakat	esghaghluku	Ataneq.
B04_20_John_V21	Taagken	Jesus-em	pilaataqii,	“Nekeggmelleq	elpesinilli.	Katam	tawaten	Atam	kayagtellghatun	whanga,	tawateghpigaq	kayagtamsi.”
B04_20_John_V22	Tawaten	piluni,	aneghziigluki	pikii,	“Tuguklightekek	Agleghnalghiik	Taghneghak.
B04_20_John_V23	Seghevuskufsiki	kinkut	alngunak	seghleghqellghitneng,	Kiyaghneghem	seghevulleqii.	Seghevunneghilkufsiki,	Kiyaghneghem	seghevunnaanghitii.”
B04_20_John_V24	Thomas,	(aatghan	aallgha	Malghi)	maligsaaghtenisimangilnguq	Jesus-em	takwaaqngaki.	Thomas	qula	maalghuk	siipneqegkangat	maligsaaghtet.
B04_20_John_V25	Ilangita	maligsaaghtet	ungipaatkaat	Thomas,	“Esghaamaaghput	Ataneq!”	Iwernga	Thomas-em	pikii,	“Ugpeqnaanghitaqa	wetkuqun	esghaqumki	tuquuqallghi	iigganilnguut.	Ugpeqnaanghitaqallu	wetkuqun	saaftekumki	tuquuqallghetlu,	saninganilnguqlu	panalleq.”
B04_20_John_V26	Santilleq	ataasiq	atughluku	maligsaaghtet	tawanllaataqat	mangteghami,	Thomas-llu	tawanlenguq.	Amiget	maghqatngaghngaata	Jesus-em	iteghvikluki	nekevegkaq	akulangitgun.	Pikii,	“Nekeggmelleq	elpesinilli.”
B04_20_John_V27	Taagken	Thomas	pikaa,	“Esghaghluki	iiggenka	saaftiki,	saaftigullu	sanika.	Aygughitiqefqaavegngam,	ugpeghi.”
B04_20_John_V28	Thomas-em	pikaa,	“Atanemni,	Kiyaghnemni!”
B04_20_John_V29	Taagken	Jesus-em	pikaa,	“Ugpeqiiten	qayughllak	esghaqevnga.	Quyanaghhalek	tamaakut	ugpelghiit	esghaghpenanga.”
B04_20_John_V30	Jesus	uglaghngaan	allaaghlluwhaghtiighaataqaaguq	esghaamanghitni	maligsaaghtemi,	igaqumangilnguugut	ukuni	igani.
B04_20_John_V31	Iwernga	ukut	igaqngalghiit	igaqegkaagut	elpesinun	ugpeqesqelluku	Jesus,	Christ-angutanga,	Ighnegha	Kiyaghneghem.	Ugpeqelleghpesigun	unguvallengellequsi	Aatghakun.
B04_21_John_V1	Taakwaningani	Jesus	esghaghteslaataqaq	maligsaaghteminun	Naayvami	Tiberias-mi.	Whaten	esghaghtestekaaguq.
B04_21_John_V2	Ilanginguq	maligsaaghtem	qerngaghmetkat	naayvami.	Simon	Peter-enkunguftut,	Thomas-enkut	(aatghan	aallgha	Malghi),	Nathanael-enkut,	Cana-meng	pi	Galilee-melngughmeng,	Zebedee-mllu	ighneghqek,	alla	maalghuk	maligsaaghtek.
B04_21_John_V3	Simon	Peter-em	pikii,	“Iqalliniighyaghnaqunga.”	Pikaat,	“Maliggnaqamken”.	Enkaam	angyakun	kelluteng	unulqusiq	iqalluggnaqutkegkaayalghiit,	iwernga	pikengumangitkat.
B04_21_John_V4	Aghtaghaghaqaallu	maligsaaghtet	esghaqaat	Jesus	nekevghalghii	esnemi,	iwernga	kinangutanga	nallukegkangat.
B04_21_John_V5	Jesus-em	pikii,	“Ilakumtaamni,	iqalluggneghitsii?”	Kiimsiqaat,	“Nakaa”.
B04_21_John_V6	Pikii,	“Ateghteggu	negaghpagsi	angyaghpesi	aghenqigneghakun,	enkaam	pikengellequsi.”	Pisqellghatun	pikat.	Naapqaghighllakat	repall	negaghpak	qaakneghmeng	aghtuqaat	angyamun.
B04_21_John_V7	Maligsaaghtem	Jesus-em	piniqegkaan	pikaa	Peter,	“Atanghuuq!”	Simon	Peter-em	nagaqughyamigu	pilugugluni	qetgeqaq	meghmun.	(Peter	amsikaghtekaayalghii	qepghaghnaluni.)
B04_21_John_V8	Maligsaaghtet	angyamelnguut	esnamun	qamuqaat	naapqaghiighngalghii	negaghpak.	Awavantepanghilnguut	quutmeng,	entaqun	100	yards	uyatutkalghiit.
B04_21_John_V9	Maligsaaghtet	uuglleghaasalghiimeng	quutmun	esghaqagket	aniighwtekak	kenghek,	iqallugmeng	ugkelgek.	Taawallu	neqekrangllalguftuq.
B04_21_John_V10	Jesus-em	pikii,	“Tagitek	iqallugtaghpesineng.”
B04_21_John_V11	Enkaam	Simon	Peter	angyamun	uuglluni	sayukaa	negaghpak	quutmun.	Taawanguq	153-nguftut	iqallugpaghqughllaget	naaptekat,	naqamllu	negaghpak	piigumangilnguq.
B04_21_John_V12	Jesus-em	pikii,	“Neghyaghtughtek.”	Nalighhiiniita	maligsaaghtet	aapneghmeng	tetukaat	kinangutanga,	liisimakluku	Atanghutanga.
B04_21_John_V13	Jesus-em	tuguluku	neqekrangllaq	tunquqaa	ellngitnun,	iqallugetlu	tawaten	pikii.
B04_21_John_V14	Taana	pingayiitkegkanga	Jesus-em	esghaghtestellgha	maligsaaghteminun,	unguvaghtestelleghmi	kingunganeng.
B04_21_John_V15	Taaqsameng	neneghmeng	Jesus-em	aaptekaa	Simon	Peter,	“Simon,	ighnegha	John-em,	piniqataghaghsingaa	ukuneng?”	Kiimsiqaa,	“Aa-a	Ataneq,	liisimakaghpenga	piniqegkemken.”	Jesus-em	pikaa,	“Neghqiki	penniighaghaanka.”
B04_21_John_V16	Alla	Jesus-em	aaptekaa,	“Simon,	ighnegha	John-em,	piniqsingaa?”	Kiimsiqaa,	“Aa-a	Ataneq,	liisimakaghpenga	piniqegkemken.”	Jesus-em	pikaa,	“Aflengakiki	penniighenka.”
B04_21_John_V17	Pingayiitkun	aaptekaa,	“Simon,	ighnegha	John-em,	piniqsingaa?”	Peter	seghleghyukaq,	qayughllak	Jesus-em	pingayuneng	aaptekanga,	“Piniqsingaa?”	Peter-em	kiimsiqaa,	“Ataneq,	liisimakan	sangwaa	qamaglluku.	Liisimakaghpenga	piniqegkemken.”	Jesus-em	pikaa,	“Neghqiki	penniighenka.
B04_21_John_V18	Ipa	ungipaatamken,	nukalpigaaluten	elpeneng	tafsiluten	navek	piyukelleghpenun	piiquten.	Iwernga	nanevgaquvek,	iiggeten	kevegluki,	kitum	tafsiluten	aglaalleqaaten	takuyukegkaqenghilkegpenun.”
B04_21_John_V19	Tawaten	pilleghmikun	Jesus-em	ungipaatnguftaa	Peter	naten	tuquyaghqaatanga,	enkaam	tuqulleghmikun	quulvaghyaghqaa	Kiyaghneq.	Taagken	Jesus-em	pikaa	Peter,	“Maligtinga.”
B04_21_John_V20	Peter-em	qiivluni	esghaqaa	maligsaaghta	Jesus-em	piniqegkaa	maligullghii.	(Taananguuq	maligsaaghta	ayaqightekaq	Jesus-kun	neghuutnguluteng	aaptikaq,	“Ataneq,	kitum	uveghpagunnaqaten?”)
B04_21_John_V21	Peter-em	esghaghluku	taana	maligsaaghta,	aaptekaa	Jesus,	“Ataneq,	ellngangam	salleqa?”
B04_21_John_V22	Jesus-em	kiimsiqaa,	“Kiyaghtesukumkun	kenlanga	tagillemnun,	agghitkesaghqaqenghitan	elpek.	Maligtengnginaghnga.”
B04_21_John_V23	Enkaam	ugpeqani	ungipaq	mingitkaq,	taana	maligsaaghta	tuqunaanghinniluku.	Iwernga	Jesus-em	pimangitaa	tuqunaanghinniluku.	Whaten	pikaaguq,	“Kiyaghtesukumkun	kenlanga	tagillemnun,	agghitkesaghqaqenghitan	elpek.”
B04_21_John_V24	Ellnganguuq	maligsaaghta	aapghiiqelghii	tamaaken	pilleghneng,	igaquqaqiillu	tamaakut.	Liisimakaput	aapqii	ipanguut.
B04_21_John_V25	Uglaapigtut	igaqullghilnguut	Jesus-em	pikii.	Igaquqaayaqumeng	qamaglluteng	sumemni	entaqun	iingunaghmi	nuna	llivigiinnayaghaa	igalghuteghllagnun.
B05_01_Acts_V1	Theophilus,	igangllaqaqsuwhaamkun	igaqegkaqaqa	qamagtengngwaaghluku	Jesus-em	qepghallghallu	apeghtughillghallu,	piinlighyuwhaallghaneng	kenlanga	Kiyaghneghem	qilagmun	mayughtesleghanun.	Sivukluni	nakmiiqaaguq	apostle-kaghqameng	enkaam	apeghtughllakaqii	uglapiglleghhiimeng	aghtughyaghqaanghillghakun	Agleghnalghiim	Taghnegham.	Taakwaningani	anguyagita	qaquuraghluku	tuqutkaqaat	iwernga	pingayut	aghneghet	atughluki	unguvaqaaguq.	Unguvalleghmi	kingunganeng	40	aghneq	nunametkaaguq,	enkaam	uglaapiglluku	apostle-enun	esghaghtestaataqaaguq	ipapestaaq	unguvaamaniluni,	aleghqughnalukillu	Ataneghpagullghaneng	Kiyaghneghem.	Allameng	qerngughusata	Jesus-em	liilightuqii	apostle-et,	“Wataghllak	aghulaqegpenasi	Jerusalem-emeng	kenlanga	allgeghtelleghpesinun	Agleghnalghiik	Taghneghak.	Atama	akequsaqegkaqaak	tuunelleqnilukek	elpesinun	katam	tawaten	apellemtun.	John	paaptaayeghikaaguq	meghqun,	iwernga	Atama	paaptaayeyaghtungestaghiisi	Agleghnalghiigneng	Taghneghagneng.”	Taakusta	igaqegkanka	igangllaqaqsuwhaamkun.
B05_01_Acts_V6	Sivungiighhaani	Jesus-em	mayulleghqaan	qilagmun,	apostle-et	qerngughusameng	aaptekaat	Jesus,	“Ataneq,	Israel-em	atanghutillgha	pisneqiggnaqsiguu?”
B05_01_Acts_V7	Jesus-em	pikii,	“Atanginaghhaghma	liisimakii	qayughllak	ellngan	aghtughyaghqaanghilleghmikun	uspeqegkaqii.	Elpesi	liisimaksaghqaqenghitasi	sangwaat	qakun	pilleghqii.
B05_01_Acts_V8	Iwernga	aghtughyaghqaanghillengellequsi	Agleghnalghiik	Taghneghak	iitqayek	ilugpesinun.	Taagken	ungipaqelleqaghpesinga	Jerusalem-emi,	Judea-mi,	Samaria-mi,	uyavaghpanillu	nunani.”
B05_01_Acts_V9	Akuzineghmeng	taaqngan	Kiyaghneghem	mayughtestekaa	qilagmun.	Esghapagusimaluku	qilawaaghem	talughtekaa	esghaamallghitneng.
B05_01_Acts_V10	Apostle-et	quulmun	esghapagtuusimaluki,	maalghuk	yugek	qatelghiimeng	aatkaqelghiik	aliighaghtekak	saaghwitgun.
B05_01_Acts_V11	Pikiik,	“Yugitni	Galilee-m,	sangafsi	quulmun	esghapagtuutaqetsi?	Taagna	Jesus	Kiyaghneghem	mayughtestekanga	ukigyaghqaaguq	esghapalleghpesistungwaaq	mayullghatun	qilagmun.”
B05_01_Acts_V12	Taagken	apostle-et	uteghniqat	Jerusalem-emun	Mount	Olives-meng.	Mount	Olives	qantaghaghhanlenguq	Jerusalem-emeng.
B05_01_Acts_V13	Peter-enkut,	John-enkut,	James-enkut,	Andrew-nkut,	Philip-enkut,	Thomas-enkut,	Bartholomew-nkut,	Matthew-nkut,	James,	ighnegha	Alphaeus-em,	Judas,	ighnegha	James-em,	Simon	Zealot-a,	kaalluteng	Jerusalem-emun	mayuqat	qemtamun	nayumeggnun.
B05_01_Acts_V14	Taakut	apostle-et,	aghnatlu	ugpeqat,	Mary-llu	Jesus-em	naanga,	Jesus-em	anglegutangillu	qerngughulluteng	elngaatall	ipapighqelluteng	yughaghaqelghiit	ataasistun.
B05_01_Acts_V15	Taagken	qafsinat	aghneghet	atughluki	ugpeqat	qerngughutkat,	entaqun	120-nguut.	Tawani	Peter-em	nekevluni	pikii,
B05_01_Acts_V16	“Ugpeqaalgutemni,	neqamikaghsi	qepghalgutfut	Judas,	Jesus-em	nakmikegkaa.	Ayumirugllak	Agleghnalghiim	Taghnegham	uuknaliqutkegkaqaa	David-kun.	Taana	uuknaliqelleq	apeghiiqaaguq	Judas-em	uveghpagutaqngagu	Jesus.	Jesus-em	tugiistengi	Judas-em	maghyaghquqaqii,	enkaam	akileghtuusangegkaaguq	manimeng.	Taagken	akileghtuusamineng	nunangluni	qemitkaaguq	ellmineng	tawani.	Yugusii	ifkaghyalghiimi	quupaghtekaq	repall	ighneghii	aanqaghlluteng.	Jerusalem-eghmiit	nagaqughyamegteggu	tuqumatanga	tawani	nunami,	atiqaat	taana	nuna	Akeldama-meng,	whaten	pisiq,	‘Nuna	aaghwqegkaq.’”
B05_01_Acts_V20	Peter-em	nagneghutkii,	“David	whaten	igaqaaguq	Psalms-mi:	‘Mangteghaa	paaghqiilli,	allamengllu	kina	alngunak	tawantefqaami	pili.’	Igaqegkaalghiillu	whaten,	‘Qepghaqaa	kitumun	tugusaqumi.’
B05_01_Acts_V21	“Enkaam	nakmiighelta	apostle-kaghqameng	tugusqelluku	Judas-em	qepghaqaqsaqanga.	Kina	nakmikelteggu	maligsaaghikaq	whangkunneng	igleghalgusighaqngamteggu	Jesus.	Tawantekaalghii	ima	John-em	ungipaqellghaneng	paaptaayelleq	kenlanga	Kiyaghneghem	mayughtestellghanun	Jesus	qilagmun.	Enkaam	whangkunnun	maligulluni	ungipaghli	ellminunllu	esghaamaniluku	Jesus	unguvallghan	kingunganeng.”
B05_01_Acts_V23	Enkaam	ugpeqat	nakmikegkagket	maalghuk	yugek:	Matthias-enkuk,	Joseph	Justus-enkuk,	allameng	atelek	Barsabbas-meng.
B05_01_Acts_V24	Taagken	yughaqat,	“Ataneq,	simighistekaghqangyugaqukut	Judas-mun,	qayughllak	uniskanga	qepghaqani	nekaghqaminun	aglalghii.	Qamaglluku	umyugaq	liisimakan.	Enkaam	naliq	nakmiksigu	apostle-nguluku	qepghaghtekaghqaq	elpenun?”
B05_01_Acts_V26	Taagken	maalghuk	uyghagek	samun	kanaghllukek	aghulasaqmegteggu	aallgha	aanqaghsalghiimi	Matthias-nguftuq	nakmikegkaq.	Enkaam	ilatkaq	qula	ataasiq	siipneqluku	apostle-enun.
B05_02_Acts_V1	Pentecost-em	aghneghanun	Jerusalem-eghmiit	ugpeqat	qerngughutkat	ataasimi	mangteghami.
B05_02_Acts_V2	Taagken	nuuskagllagan	anuqeghllagestun	sulugllagem	qilagmeng	pamaken	ukigluni	imiqaa	mangteghaq.
B05_02_Acts_V3	Taagken	llangaqa	ulusugnilnguut	kenghhaat	allgeqat,	esghapakiit	ilameggnun	nekeghqaallghiit.
B05_02_Acts_V4	Enkaam	Kiyaghneghem	imiqii	Agleghnalghiigneng	Taghneghagneng	qamaglluki	tawanlenguut.	Taghnegham	aghtughyaghqaanghilleghmikun	akuzistekii	nakumiistun.
B05_02_Acts_V5	Tamaanguq	Jerusalem-emi,	Jews-et	Kiyaghneghmun	qaatkutngalghiit.	Naken	nunaneng	tagiiqluteng	Jerusalem-eghmiingughquutkat.
B05_02_Acts_V6	Nagaquusameng	sulugllagmeng	uplegutkiit	ugpeqat	qerngughfigitnun.	Kaasalghiimeng	nakumiistun	ugpeqat	akuziteghllaguftut	repall	kukriqutkegkiit.
B05_02_Acts_V7	Saghiighayagusimiita	pikat,	“Ukut	akuzillghiit	Galilee-ghmiinguut.
B05_02_Acts_V8	Naten	ukut	qamaglluta	akuzillemtestun	akuziit	nallukngwaaqameggneng?
B05_02_Acts_V9	Whaa	whaantutut	Parthia-ghmiit,	Media-ghmiit,	Elam-eghmiit,	Mesopotamia-ghmiit,	Judea-ghmiit,	Cappadocia-ghmiit,	Pontus-eghmiit,	Asia-ghmiit,
B05_02_Acts_V10	Phrygia-ghmiit,	Pamphyllia-ghmiit,	Egypt-eghmiit,	Libya-ghmiit	Cyrene-em	tunganganeng	pit,	Crete-eghmiit,	Arabia-ghmiit,	whaa	whaantutlu	Rome-emeng	laalightat	Jews-et,	Gentile-etlu	maniguutkayuget	Jews-estun.	Nagataput	akuzillemtestun	ungipaghtut	Kiyaghneghem	apeghiilleghllaganeng.”
B05_02_Acts_V12	Qamagtengngwaaghluteng	saghiighayagutkiitlu	kukriqutkegkiitlu	ugpeqat,	enkaam	ellmeggneng	aapqughwaaghutkat,	“Saaqat	ukut?”
B05_02_Acts_V13	Iwernga	ilangita	nenglaghyugsaatkumiita	pikiit,	“Ukut	yuget	megheghllaguut!”
B05_02_Acts_V14	Peter-llu	tawanlenguq	apostle-elgutmini.	Nekevluni	iglagtuluni	yuget	pikii,	“Jew-lgutemni,	nagatngwaaqaghtengnga.
B05_02_Acts_V15	Megheghllagunighngaaghpesikut	megheghllagunghitukut	nutaanqun	9-eklaakanga	unaanguluku.
B05_02_Acts_V16	Una	whaten	aneghtelleq	Joel-em	uuknaliqutkegkaqaa	whaten:
B05_02_Acts_V17	‘Kiyaghneq	pikaaguq,	Kingulighni	aghneghni	Taghneghagka	kayagsaghqaqagka	tamaghhaanun	yugnun.	Enkaam	ighnesi,	panisi	uuknaliqsaghqaagut,	nukalpigasi	esghaghwaaghyaghqaagut,	nanevgasi	qavangughyaghqaagut.
B05_02_Acts_V18	Talwa	qepghaghtemnun	yugnunllu	aghnanunllu	Taghneghagka	kayagsaghqaqagka	uuknaliqesqelluki.
B05_02_Acts_V19	Yugnun	esghaghtesaghqaqanka	sangwaat	saghiighanalghiit	qilagmillu	nunamillu:	aakwh,	keneq,	agepsughllak,
B05_02_Acts_V20	siqiineq	mamlegsaghqaq,	tanqiq	kavighsaghqaq	aawestun.	Tamaakut	kingungitneng	megnunapiglleghhii	Atanghem	nanqigtivigkaa	aghneq	piyaghqaaguq.
B05_02_Acts_V21	Iwernga	aghneq	taana	kaatestegpenaan,	kina	alngunak	seghevutesqelghii	Ataneghmun	yugulillengyaghqaaguq.’	Tawaten	Joel	uuknaliqegkaaguq.
B05_02_Acts_V22	“Israel-eghmiini,	nagataghtengnga,	liisimakegkaghsi	Nazareth-eghmii	Jesus,	uglapiglluku	allaaghlluwhaghtighllagaataqaalghii.	Kiyaghneghem	tawaten	pistekaqaa	aghtughyaghqaanghilleghmikun	elpesinun	liitesqelluku	ellminun	nakmikegkaqutni.
B05_02_Acts_V23	Kiyaghneghem	liisimalleghmikun	tuunegkaqaa	Jesus	elpesinun	piyukelleghpesistun	pisqelluku.	Taagken	elpesi	qaquuraghtestaghsi	tamaakunun	waakigalngughnun	Kiyaghneghem	Liilightuusaanun.
B05_02_Acts_V24	Iwernga	Kiyaghneghem	tuqulleghmeng	unguvaghtestekaqaa,	itemutkaqaa	tuqullghem	asighqutellghaneng,	talwa	tuqullghem	nuqneghpagningitkaqaa.
B05_02_Acts_V25	David-em	akuzitkegkaqaa	Jesus	whaten:	‘Esghaghaqaqa	Ataneq	sivumnilluku	quunpeng:	unisigataanga,	enkaangam	seghleghmun	qapragtesnaanghitunga.
B05_02_Acts_V26	Tamaaken	apalluqluku	qaamnaka	quyaghllaguuq,	akuzillghenka	quyalleperewaaghmeng	ayuqut.	Tuquyaghqaaghngaaghma	sighimaknaqamken	Ataneq,
B05_02_Acts_V27	qayughllak	uninnaanghitagken	unguvasigka	tuqumalghiini,	talwa	Seghleghqumangilnguum	yugusii	aghusnaanghitan.
B05_02_Acts_V28	Apeghtuqaqaghpenga	kenlengilngughmeng	unguvallengelleghqameng,	whangamnisimanginalleghpek	quyasteghllawaanga.’”
B05_02_Acts_V29	Peter-em	nagneghutkii,	“Jew-lgutemni,	whateghlluwaaq	apeghyugaqa	sivuneghput	David.	Liisimakaghput	tuqukaaguq,	lliivghallu	naantulanga	liisimakaghput.
B05_02_Acts_V30	Unguvanguluku	Kiyaghneghem	akeqegkaqaa,	‘Ipapestaaq	kingunghen	ataasiq	igleghutiyaghqaaguq	yugpeneng.’	David-em	uuknaliqistengutmineng	liisimakegkaqaa	Kiyaghneghem	akequsaa.	Uuknaliqutkegkaqaa	Christ-a	tuqumalghiininnaanghinniluku	talwa	yugusii	aghunaanghinniluku,	unguvaqaaniluku	tuqulleghmeng.
B05_02_Acts_V32	Taananguuq	Jesus	Kiyaghneghem	unguvaghtekaa	tuqulleghmeng	enkaam	whangkuta	liisimakistenguukut.
B05_02_Acts_V33	Kiyaghneghem	nekegtekaqaa	Jesus	aghenqigneghmikun,	tawaten	quulvaqaqaa.	Akeqelleghmitun	Jesus,	tuunegkaqaak	Agleghnalghiik	Taghneghak	ellnganun,	enkaam	Jesus-em	whangkunnun	tuunaak.	Tamaakut	saghiighanalghiit	esghaqesi,	nagaskesi	Taghnegham	aghtughyaghqaanghillghakun	pillghuut.
B05_02_Acts_V34	“David	pikaaguq	whaten:	‘Atanghem	pii	Atanqa,	Aqumi	aghenqignemkun	kenlanga	kayaalqestellemnun	anguyagten.’	David	mayuumangitutmineng	qilagmun	Jesus-etun,	ellmineng	akuzitkengngunghituq,	akuzitkengngwaa	Jesus.
B05_02_Acts_V36	“Ungipaataghllamsi	qamagllusi	Israel-eghmiini,	Kiyaghneghem	ipapestaaq	nakmikegkaqaa	Jesus	Atanghulukullu	Christ-angulukullu.	Taananguuq	Jesus	qaquuraqaghsi!”
B05_02_Acts_V37	Yuget	nagalluku	Peter,	seghleghyugllakat	enkaam	Peter-llu	apostle-elgutangillu	aaptekiit,	“Ugpeqaalgutemnni,	sanaqesta?”
B05_02_Acts_V38	Peter-em	kiimsiqii,	“Avuteghqellusi,	seghleghqennanighlusi	qiivitek	Kiyaghneghmun,	paaptaayeteklu	Aatghakun	Jesus	Christ-am,	seghleghqellesi	seghevutellengesqelluki,	enkaam	Kiyaghneghem	tunusakek	Agleghnalghiik	Taghneghak	allgeghtekek.
B05_02_Acts_V39	Ataneq	Kiyaghneghput	tawaten	piyaghqaaguq,	qayughllak	akequsaqegkaqaak	Taghneghagni	elpesinun,	kinguneghpesinun,	kitumunllu	alngunak	uyavaghpansaghngaan	tuqluqaminun.”
B05_02_Acts_V40	Peter-em	tawatenginaq	pigpenaki	wata	sameng	allaaghhiinaghmeng	pikii.	Kelengasaaqiillu,	“Kiyaghneghem	aghyuughyaghqaqii	seghletun	pistet,	enkaam	ellngistun	seghletun	pigpenasi	luuraq	elpesillu	aghyuughyaaghiisi.”
B05_02_Acts_V41	Taagken	ugpeqilghiit	ungipaaneng	paaptaayekat.	Enkaam	tawani	aghneghmi	3,000	yuuk	ilatkaq	ugpeqanun.
B05_02_Acts_V42	Ugpeqat	iiwleng	qerngughutngulghiit	liinnaluteng	apostle-eneng.	Christ-akun	anglegutkullghiistun	kiyaghtaaghet,	neghaqelghiit,	yughaghaqelghiit	qerngaghmeng.
B05_02_Acts_V43	Apostle-et	uglaghngaan	allaaghlluwhaghtikaalghiit	Kiyaghneghem	aghtughyaghqaanghillghakun.	Enkaam	qamaglluni	saghiighayukaalghii,	tallughyagutkaqegkangatlu	Kiyaghneq.
B05_02_Acts_V44	Ugpeqat	qamaglluteng	nagneqaalghiit	ataasistun,	saghyateng	atunem	atuqluki.
B05_02_Acts_V45	Akikluki	nunatengllu	saghyatengllu,	allgeghtateng	manit	tuunaqegkangit	sameng	aklulghiinun.
B05_02_Acts_V46	Aghhutanga	tamaghhaan	qerngughutaqelghiit	Temple-mi.	Neghelgutengllaghaqluki	ilateng,	quyakusiqinaghluki	neqeteng	upughatusiqaqegkangit.
B05_02_Acts_V47	Kitumun	alngunak	piniqnighllaget,	usuqumanginaghaqegkangatlu	Kiyaghneq.	Aghhutanga	tamaghhaan	Atanghem	yugulingukangi	yuget,	enkaam	ugpeqat	nulamanginaqat.
B05_03_Acts_V1	Taagken	Peter-enkuk	John-enkuk	aglaqak	Temple-mun	3-klaagem	yughaatellghani.
B05_03_Acts_V2	Taawanguq	yuuk	piyugigalnguq	ima	allgenghhaghhaatmineng,	aqumluni	tungangakun	Temple-em	iteghvigani	atilqelghii,	Pinighnalghii	Amigllak.	Aghhutanga	tamaghhaan	kinkut	kevegtughaqegkangat	tawavek	naghughtaneng	tungsighniighesqelluku	manimeng.
B05_03_Acts_V3	Esghaghyamikek	Peter-enkuk	John-enkuk	itelghiik	Temple-mun	tungsighvikegkakek	manimeng.
B05_03_Acts_V4	Qerngaagmek	esghaghluku	yuuk	tawavek,	Peter-em	pikaa,	“Ukavek	qiivi	whangkutegnun.”
B05_03_Acts_V5	Sighimapiglluni	tuunaqniluni	qiivegkakek.
B05_03_Acts_V6	Peter-em	pikaa,	“Maniqraggiitngwaaghtunga	iwernga	sameng	tuunaqamken.	Aatghakun	Jesus	Christ-am	Nazareth-eghmiim,	piyugi!”
B05_03_Acts_V7	Tuguluki	aghenqigneghi	iiggi	nekevesimaluku	yugem	itegiillu	tukughiillu	iknaqughtekat,
B05_03_Acts_V8	repall	qetgeqaamaghmi	nekevegkaq	aga	piyuginaamaghmi	pikaq.	Taagken	maligllukek	iitqaq	Temple-mun	piyugumaghmi,	qetgeqaghaqluni,	usuqumaan	Kiyaghneq.
B05_03_Acts_V9	Temple-metullghiim	esghaqaat	piyulghii,	usuqilghii	Kiyaghneghmeng.
B05_03_Acts_V10	Liisuqegkaat	tungsighraghtenguyalghii	aqumluni	tungangani	iteghvigan	Temple-em.	Saghiighayagutkaat	esghaghyamegteggu	yuuk	piyulghii.
B05_03_Acts_V11	Paninang	naallghutkam	yugem	Peter-enkuk	John-enkuk	qetngamalukek,	yulghutem	saghiighayugumaghmeng	kanglluqaghtekiit	Solomon-em	Porch-ngani.
B05_03_Acts_V12	Peter-em	esghaghyamiki	pikii,	“Israel-eghmiini,	sangafsi	saghiighayugetsi?	Sangamta	esghapagtuutestekut?	Piyugtesneghitaghpung	una	yuuk	aghtughyaghqaanghillemtegnegun,	nalighmeng	piniitemtegneng.	Piyugigalnguum	yugem	Jesus	ugpeqsaqminigu	naallghutuq.
B05_03_Acts_V13	Abraham-enkut,	Isaac-enkut,	Jacob-enkut,	sivunemtallu	qamaglluteng	maniguqiita	Kiyaghneghem	quulvaghaa	Qepghaghteni	Jesus.	Iwernga	elpesi	aglaatkaqaghsi	Pilate-mun	nanqigtesqelluku,	ighsakegkaqaghsillu	Pilate-em	itemusugaqngagu.
B05_03_Acts_V14	Yeghlegi	Pilate-mun	yugtaghalqaq	itemutesqegkaqaghsi	ighsakluku	Jesus,	Seghleghqumangilnguq,	Qaatkutngaghllalghii.
B05_03_Acts_V15	Tawaten	pilleghpesigun	tuqutestekaqaghsi	Unguvallghem	Allgeghvigpigaa,	iwernga	Kiyaghneghem	unguvaghtestekaqaa	tuqulleghmeng.	Liisimakngwaaghaghpung,	qayughllak	esghaqaqaghpung	unguvallghan	kingunganeng	enkaam	apeghyaghqaqaghpung.
B05_03_Acts_V16	Esghaqesi	una	yuuk	nekevghalghii	sivugpesini,	qamagllusi	liisimakaghsi	piyugigasalghiinguuq	ima	allgenghhaghhaatmineng.	Iknaqughtekaaguq	ugpeqluku	aatgha	taam	ataasim	Jesus-em	Kiyaghneghem	unguvaghtekaan	tuqulleghmeng.	Aa-a,	ugpeqillghan	Jesus-kun	naallghutngwaaghaa,	esghaqesi	maaten.
B05_03_Acts_V17	“Jew-lgutemni,	neghighluku	Kiyaghneghem	aapqaa	uuknaliqistetgun	nakmikegkani	Christ-a	ikfiqluni	tuqulleqniluku.	Taana	uuknaliqellghat	apeghiiqaaguq	igleghutistekullghiini	tuqutestaqngafsigu	Jesus,	nallukluku	Christ-angutanga.
B05_03_Acts_V19	Tamaaken	apalluqluku	avuteghqellusi,	seghleghqennanighlusi	qiivitek	Kiyaghneghmun.	Ugpeqiteggu	Ataneq	enkaam	sangiglleqii	seghleghqellesi.
B05_03_Acts_V20	Tawaten	pikufsi	Atanghem	nutaghtaqnaaghii	taghneghasi,	kayaggneqiglleqaallu	Jesus	nakmikegkani	Christ-anguluku	elpesinun.
B05_03_Acts_V21	Iwernga	Jesus	tagivagilgami	qilagmesaghqaaguq	kenlanga	Kiyaghneghem	nutaghtellghanun	sangwaa	qamaglluku.	Tawaten	Kiyaghneq	akeqikaaguq	neghighluku	uuknaliqistetgun	aaftekamikun	ellminun	qepghaghtenguluki.
B05_03_Acts_V22	Moses	pikaaguq,	‘Atanghem	Kiyaghneghem	uuknaliqista	nakmikelleqaa	yugpesineng,	whanga	nakmikelleghmitun	uuknaliqistengulunga.	Nagatngwaaghnakesi	akuzillgha	qamaglluku.
B05_03_Acts_V23	Tamaakut	naganneghilnguut	uuknaliqistemun	Kiyaghneghem	yuganeng	aafluki	tuqusaghqaagut.’
B05_03_Acts_V24	“Sangwaa	maana	atughput	kiyaghtellemnni	Samuel-em	uuknaliqutkegkaqaa.	Samuel-em	kingunganeng	ilangitallu	uuknaliqistet	uuknaliqutqegkaqiit.
B05_03_Acts_V25	Kingunqiisi	uuknaliqistet	enkaam	Kiyaghneghem	aapqii	akequsat	ellngitgun,	elpesinunllu	pinguut.	Tawateghpigaq	Abraham-emllu	kingunqiisi.	Tamaaken	apalluqluku	Kiyaghneghem	akeqaqngamiki	sivunesi	Abraham-kun	whaten,	‘Abraham,	kinguneghpegun	quyasleqanka	qamagtengngwaaghluki	nunam	yugi,’	akequsaq	taana	elpesinunllu	pinguuq.
B05_03_Acts_V26	Enkaangam	Kiyaghneghem	nakmikegkani	Qepghaghteni	kayagsuwhaaqaqaa	elpesinun.	Kayagtekaqaa	quyasnalusi	qamagllusi	tunutestelleghmikun	seghleghqumalleghpesineng.”
B05_04_Acts_V1	Peter-enkuk	John-enkuk	paninang	ungipaamalukek	Solomon-em	Porch-ngani,	priest-etlu	umiilgatlu	Temple-em	kelengakistengita,	Sadducees-etlu	tagilaghaatkat.
B05_04_Acts_V2	Piyukumangilkangat	apostle-ek	apeghtuusaak	yugnun	Jesus	unguvaqaaniluku	tuqulleghmeng,	taam	ipapighqegkanga	tuqukat	unguvaghyaghqaaniluki	unguvalleghmun.
B05_04_Acts_V3	Tamaaken	apalluqluku	apostle-ek	tugulukek	anusimingllaqagket.	Siingenllu	unugnaqegkanga	unaaqusitkagket	nanqigtegpenakek.
B05_04_Acts_V4	Iwernga	tamaana	ilanga	uglapiglleghhii	nagatkaq	Peter-enkugneng	John-enkugneng	ugpeghtuutkaq.	Enkaangam	yuggiinaat	ugpeqat	entaqun	5,000-ngughtekat,	aghnatlu	taghnughhaatlu	ugpeqat	ilategpenaki.
B05_04_Acts_V5	Unaamingani	Jerusalem-emi	qerngughutkat	Jews-et	igleghutistengit,	siivanlleghet,	apeghtughikayugetlu	Liilightuusaneng,
B05_04_Acts_V6	High	Priest-a	Annas,	Caiaphas,	John,	Alexander,	ilangillu	high	priest-em	ilakwaaghi.
B05_04_Acts_V7	Taagken	apostle-ek	tagiteslukek	aaptekagket,	“Kitum	aghtughyaghqaanghillghakun	yuuk	piyugtesagutestegnegu?	Kitum	aatgha	atuqluku	tawaten	pistek?”
B05_04_Acts_V8	Peter-em	kiimsiqii	Agleghnalghiim	Taghnegham	aghtughyaghqaanghillghakun,	“Igleghutistenillu	siivanlleghnillu,
B05_04_Acts_V9	aaptaghpesikung	aneghneghtillemtegneng,	naten	naallghusimatanga	piyugigalnguq	yuuk.
B05_04_Acts_V10	Enkaangam	liigikesugamsi	qamagllusi,	ilangillu	Israel-eghmiit	qamaglluki	naten	una	yuuk	naallghutkaatanga.	Naallghutkaaguq	Aatghakun	Jesus	Christ-am	Nazareth-eghmiim.	Ellngan	aghtughyaghqaanghillghan	naallghutkaqaa,	elpesi	qaquuraqaghpesi,	Kiyaghneghem	unguvaghtestekaan	tuqulleghmeng.	Enkaam	una	yuuk	piyugigasalghii	whaa	maaten	nekevghaaq	sivugpesini.
B05_04_Acts_V11	Jesus-nguuq	ukut	Akuzitet	Igaqegkat	pikaat,	‘Uyghak	ighsakegkaghsi	elpesi	mangteghangllaghteni,	piyalghiimi	megnunalleghpigaaftuq	uyghak.’
B05_04_Acts_V12	Enkaam	Kiyaghneghem	kayagtekaqaa	nunamun,	ellnginaghhaaguq	yugulighiyaghqaq.	Alla	naten	yuuk	yugulillengnaanghituq	iwerngaqun	aataghakun	Jesus-em.”
B05_04_Acts_V13	Jews-et	agghistengita	saghiighayagutkagket	Peter-enkuk	John-enkuk	tetunghitellghegkeneng,	qayughllak	liisimakegkegket	igaghyaamangilnguuk.	Liigiksaqmegtekek	Jesus-metkaatmegneng	tawaten	akuzinguftuk.
B05_04_Acts_V14	Enkaam	aaghtiiraaghpagningitkagket,	qayughllak	esghaqaat	yuuk	naallghutngwaaghluni	nekevghalghii	Peter-enkugni	John-enkugni.
B05_04_Acts_V15	Agghivigmeng	agghistet	aanestekiit	Peter-enkut	John-enkut	naallghutkaqlu	yuuk,	enkaam	ellngit	agghitnginaamaghmeng	pikat.
B05_04_Acts_V16	Aapqughaaghutkat	ellmeggneng,	“Naten	pinaqestekek	yugek?	Seghleghhalek	ipanguninaqaghput	allaaghlluwhaghtillghak,	qayughllak	Jerusalem-eghmiit	qamaglluteng	liisimakaat.
B05_04_Acts_V17	Taawanginaq	ineghsaqumtekek	allallu	akuzitkefqaan	Jesus	pisqelluku	kitumun	alngunak	wata	kinkut	alngunak	nagaqughnayukatgu.”
B05_04_Acts_V18	Enkaam	iteghteslukek	ineghtengngwaaqagket,	“Allamengllu	akuzitkefqaan,	apeghtuusaqefqaan	Jesus	pinakesek.”
B05_04_Acts_V19	Iwernga	Peter-enkuk	John-enkuk	kiimsiqiit,	“Qaatkellamsii	Kiyaghneq	avelghaghluku?	Naliq	efqughnaghta	Kiyaghneghmi?	Ataasiighteki	umyugasi.
B05_04_Acts_V20	Whangkutung	akuzitkenneghmeng	taaqnaanghitaghpung	esghaqaghpungllu	nagaquqaghpungllu.”
B05_04_Acts_V21	Agghistet	aghyuughpagningitkagket,	qayughllak	qamaglluteng	yuget	usuqegkangat	Kiyaghneq	allaaghlluwhaghtilleghmun.	Enkaam	temngi	alingsequlukek	aanestekagket.
B05_04_Acts_V22	Taana	yuuk	40	ayumiqulleq	siipngaan	uksughtutkalghii,	piyugpagningisalghii	iwernga	maaten	naallghullghii.
B05_04_Acts_V23	Peter-enkuk	John-enkuk	aanesistek	aglaqak	ugpeqaalgutmegnun.	Ungipaqak	chief	priest-etlu	siivanlleghetlu	pillghitneng.
B05_04_Acts_V24	Nagallukek	ataasiighlluteng	yughaqat	Kiyaghneghmun,	“Ataneq,	ulimakaqaten	qilak,	nuna,	meq,	sangwaallu	alngunak	taakunilnguq,	igleghutngwaatenllu	qamaglluki.
B05_04_Acts_V25	Ayumirugllak	Agleghnalghiignekun	Taghneghagnekun	akuzikaaguten	sivunemteggun	David-kun	qepghaghtegpegun	whaten,	‘Sangan	Gentile-et	temngi	sakrituteghllagtatkek	Atanghenkuk	Christ-akullghiik,	sanganllu	yuget	seghletun	piyupigtatkek	pipagningiteghngaaghmegtekek?
B05_04_Acts_V26	Nunam	umiilgillu	igleghutistetlu	qerngughulluteng	yataaghqutut	pilluwaghnalukek	Atanghenkuk	Christ-akullghiik!’
B05_04_Acts_V27	“Ipapestaaq	maani	Jerusalem-emi	tawaten	pikaagut.	Herod-enkuk	Pontius	Pilate-enkuk	ilatkaaguk	Gentile-enunllu	Israel-eghmiinunllu	kipullginaaghnaluku,	Jesus	Seghleghqumangilnguq	Qepghaghten,	nakmikegkan	Christ-anguluku.
B05_04_Acts_V28	Ataneq	liisimakngwaaqenllu	yataaghqegkaqegkenllu	tawaten	pilleghqaa	enkaam	tawaten	pikaagut.
B05_04_Acts_V29	Nagataqaten	maaten	whaa	alingsiqukanginkut	ikfiqesleqniluta.	Ataneq,	iknaqughsaqaghtikut	enkaam	tetugpenaamta	ungipaalta	ungipaghpeneng,
B05_04_Acts_V30	whangkutgun	naallghutiki	qinuyuget,	allaaghlluwhaghtistikutlu	aatghakun	Jesus-em,	Seghleghqumangilngughqun	Qepghaghtegpegun.”
B05_04_Acts_V31	Yughaneghmeng	taaqaqutlu	qerngughutfigat	mangteghaq	ufsugutkaq.	Agleghnalghiim	Taghnegham	imiqii	qamaglluki,	enkaam	tetugpenateng	ungipaghyagutkat	Kiyaghneghem	ungipaaneng.
B05_04_Acts_V32	Apostle-et	aghtughyaghqaanghillelighllagluteng	ungipaqegkaat	Ataneq	Jesus	unguvaqaaniluku	tuqulleghmeng.	Kiyaghneghem	quyasteghllagukangillu	qamaglluki	ugpeqat.	Ugpeqat	ataasistun	lliiqat	ilumegteggunllu	unguvasimegteggunllu.	Enkaam	kina	alngunak	pingigalnguq	saghyateng	ellnginaghmeggnun	pikniluki,	atunem	atuqaqegkangit.
B05_04_Acts_V34	Nunalget,	mangteghalget	akikneghmegteki	nunatengllu	mangteghatengllu,	allgeghtateng	manit	apostle-enun	tuunaqegkangit.	Enkaam	ugpeqat	sameng	aklunghata	manilitaqegkangit,	tawaten	kina	alngunak	aklumangilnguq.
B05_04_Acts_V36	Joseph	tawanlenguq,	Cyprus-eghmii,	Levi-em	kingungha,	ellnganllu	akikluku	nunani	tuunegkaa	allgeghtani	apostle-enun.	Apostle-et	atiqaat	Barnabas-meng	whaten	pisimeng,	“Kayemesta.”
B05_05_Acts_V1	Taawanguq	yuuk	aatgha	Ananias,	nulighha	Sapphira.	Akikegkaa	nalighnegha	nunami.
B05_05_Acts_V2	Nuliighmi	liisimanghani	aksaqegkaa	ilanga	manim	ellminun	pinguluku.	Taana	siipneni	tuunegkaa	apostle-enun	sumeghmini	qamaglluku	tuuniluku	pisqelluku.
B05_05_Acts_V3	Yeghlegi	Peter-em	aaptekaa,	“Sangan	qaatkesigu	Tughneghaam	nanghiiqullgha	iqlengiqesqelluten	Agleghnalghiignun	Taghneghagnun	aksaqelleghpegun	ilanga	manim?
B05_05_Acts_V4	Sangan	tawaten	sumeghtaghaamazin?	Yugnun	iqlengiqenghituten,	Kiyaghneghmun	iqlengiquten.	Akikellghilluku	nunan	elpek	piksaghan,	enkaam	akikaqngavgu	maningallu	taana	piyukelleghpetun	piyaghqaqsaghan.”
B05_05_Acts_V5	Legan	Ananias-em	Peter	nagalluku	uullghaghlluni	tuqukaq.	Nukalpigat	iteghluteng	qiipaghakun	iimgulluku	yugusii	aanulluku	lliifqaat.	Ungipaq	Ananias-em	iqlengiqellghallu	tuqullghallu	mingitkaq,	enkaam	nagaquutkat	alingruughuteghllakat.
B05_05_Acts_V7	Pingayut	aflut	atughluki	Ananias-em	tuqullghaneng,	nulighha	iitqaq	nallukluku	ugini	samatanga.
B05_05_Acts_V8	Peter-em	aaptekaa,	“Tawaten	akitutkaan	akikestegneguu	nunayek?”	Sapphira-m	kiimsiqaa,	“Aa-a.”
B05_05_Acts_V9	Peter-em	aaplaataqaa,	“Sangaftek	ugikullghiigni	sumeghtaghaamastek	nanghiiqunalukek	Atanghem	Taghneghakek?	Yuget	lliivghikat	ugigpeneng	qakma	manughametut.	Elpeklu	tawaten	pilleqaaten.”
B05_05_Acts_V10	Tawanighlluggiinaq	ellngallu	uullghaghlluni	tuqukaq.	Nukalpigat	iteghyalghiimeng	Sapphira-llu	taawa	tuqumalghii,	enkaam	aanulluku	ugingan	saaghwakun	lliifqaat.
B05_05_Acts_V11	Qamagtengngwaaghluteng	ugpeqat,	qamagllutengllu	nagaquullghiit	Ananias-enkuk	Sapphira-nkuk	tuqullghegkeneng	alingruughuteghllakat.
B05_05_Acts_V12	Yulghutet	qungangitni	apostle-et	allaaghlluwhaghtighllagumanginaqat.	Qamaglluteng	ugpeqatlu	apostle-etlu	qerngughutaqelghiit	Temple-em	manughaani	aatqelghiimi,	Solomon-em	Porch-ngani.
B05_05_Acts_V13	Iwernga	yuget	ugpeqillghilnguut	Jesus-meng	ilasigalnguut	ugpeqanun	qayughllak	alingekanighaqelghiit,	naqam	pinighniiqegkangit.
B05_05_Acts_V14	Iwernga	uglapiglleghiit	yugetlu	aghnatlu	ugpeqngukangat	Ataneq	Jesus,	enkaam	ugpeqat	nulamanginaqat.
B05_05_Acts_V15	Apostle-et	allaaghlluwhaghtillghit	apalluqluki	kinkut	alngunak	qinuyugtiiteng	allighiitgun	tagilluki	tumetgun	lliiqegkangit.	Tawaten	pikiit	qayughllak	Peter-em	naghughtekaki	luuraq	taghneghangutellghan	naallghunnayukaki	qinuyulghiit.
B05_05_Acts_V16	Enkaam	Jerusalem-emun	qantaghanlengughneng	nunaneng	tagilaghaatkaq	yulghun	Jerusalem-emun.	Qinuyugtiitengllu	tamaakutlu	tughneghalget	ilumegteggun	tagitkiit	apostle-enun,	enkaam	qamaglluteng	tagitkiit	naallghuquutkat.
B05_05_Acts_V17	High	priest-enkut	ilakullghiit	Sadducees-et	aqinatkat	apostle-neng
B05_05_Acts_V18	enkaam	tugusluki	kanaghtestekiit	anusimingllaghvigmun.
B05_05_Acts_V19	Iwernga	unugyan	yaqulgan	Atanghem	qelpeghtekii	anusimingllaghvigem	amigi.	Enkaam	aanulluki	apostle-et	pikii,
B05_05_Acts_V20	“Aglaghlusi	Temple-mun,	qamaglluku	apeghteggu	una	nutaghaq	kiyaghtaalleq	Jesus	Christ-akun	ayuqelghii.”
B05_05_Acts_V21	Apostle-et	qaatkegkaat	yaqulek.	Aghtaghaghaqaallu	iteghluteng	Temple-mun	apeghtughikat.	High	priest-enkut	ilakullghiit	qerngughtekiit	Jews-et	siivanlleghitlu	qamagllukillu	agghistet,	agghitkennaluki	apostle-et.	Taagken	anusimingllaghvigem	umiilwaaghitnun	aqfastekiit	apostle-et.
B05_05_Acts_V22	Iwernga	umiilwaaghet	anusimingllaghvigmun	kaasalghiimeng	apostle-et	aviiteftut.	Enkaam	agghistenun	aglaghluteng	ungipaatkiit,
B05_05_Acts_V23	“Anusimingllaghvigmun	kaasalghiikut	amiget	maghqaqughwaaghngaftut,	kelengakistetlu	amignituteftut	naqam	iteghyalghiikut	paaghqiteftuq!”
B05_05_Acts_V24	Temple-em	kelengakistengita	umiilgatlu,	chief	priest-etlu	ungipaasisteng	kukriqutkegkiit	samatangi	apostle-et.
B05_05_Acts_V25	Taagken	kitum	iteghluni	pikii,	“Taakut	yuget	anusimingllaqaqsaqesi	inga	Temple-mi	apeghtughiiqut.”
B05_05_Acts_V26	Kelengakistet	umiilkullghiit	aqfakiit	apostle-et.	Seghletun	pimangilkangit,	qayughllak	alingelghiit	yugneng	Temple-melngughneng	tuqunnayukangisteng	milughpagaataghhiinaq.
B05_05_Acts_V27	Tagilluki	itghutkiit	agghistenun	enkaam	high	priest-em	pikii	apostle-et,
B05_05_Acts_V28	“Ineghtengngwaaqaqsaghamsi	allamengllu	apeghtughifqaafsi	Aatghakun	Jesus-em	pisqellusi,	iwernga	qaatkumangitaghpesikut!	Yeghlegi	allulluteng	Jerusalem-eghmiit	liitaat	apeghtuusaghsi,	whangkutallu	avutngusnaqutkaghpekut	Jesus-em	tuqullghanun.”
B05_05_Acts_V29	Peter-em	kiimsiitkii	apostle-et,	“Qaatkesaghqaqaghput	Kiyaghneq	avelghaghluki	yuget.
B05_05_Acts_V30	Qaquuraghluku	tuqutestekaqaghsi	Jesus,	iwernga	Kiyaghneghem,	sivunemta	maniguqiita	unguvaghtestekaqaa	tuqulleghmeng.
B05_05_Acts_V31	Enkaangam	quulvaghnaluku	Jesus	aghenqigneghmikun	nekegtekaqaa	Igleghutistengulukullu	Yugulighistengulukullu.	Tawaten	pikaqaa	Israel-eghmiit	avuteghqesaghqaaghtesqelluki	seghleghqennaniisqelluki,	qiivesqelluki	Kiyaghneghmun,	seghevunnalukillu	seghleghqellghitneng.
B05_05_Acts_V32	Whangkuta	ungipaghtenguukut	tamaakunun	pilleghnun,	maligulluta	Agleghnalghiignun	Taghneghagnun	Kiyaghneghem	tuunegkagkenun	tamaakunun	qaatkullghiinun	ellminun.”
B05_05_Acts_V33	Agghistet	sakritutkaalghiit	Peter-em	kiimsighyisteng	tawaten,	repall	tuqusukaqegkangit	apostle-et.
B05_05_Acts_V34	Iwernga	ataasiq	agghista	nekevegkaq	akuzinaluni.	Gamaliel-nguftuq,	Pharisee,	apeghtughistengat	Jews-et	Liilightuusiita,	elngaatall	kitum	alngunak	qaatkumtaagha.	Kelengakistenun	aanutaghtesqegkii	apostle-et.
B05_05_Acts_V35	Taagken	agghistelgutni	pikii,	“Israel-eghmiilgutemni,	piraamsilluki	taakut	yuget	piteki.
B05_05_Acts_V36	Neqamikenghistegguu	qavnganghhaq	Theudas	pikaalghii	igleghutesteghllaguniluni.	Enkaam	400	yuuk	maligsaaghikaq	ellnganeng.	Iwernga	Theudas	tuqusatgu	maligsaaghtengi	qimaguutkat,	talwa	kitum	alngunak	allamengllu	akuzitkesugumangilkangat.
B05_05_Acts_V37	Taakwaningani	Judas-llu	Galilee-ghmii,	qerngughtikaq	yugkameng	kavema	kestistiiqngan	yugem	uglaghtalanganeng.	Iwernga	ellngallu	tuqutaqngatgu	yugi	mingitkaagut.
B05_05_Acts_V38	Enkaam	whaa	sumemni	itagnaghnayaghtukut	safqiita	qakemkut	yuget	piyaqumteki.	Ellmeggneng	pingukumeng	tawaten	pillghat	satngunanighllequq.
B05_05_Acts_V39	Iwernga	Kiyaghneghem	pilqegkagu	aghuliighhnaanghitasi,	kipullginaaghlleqaghsillu	Kiyaghneq.”	Enkaam	agghistet	qaatkegkaat	Gamaliel.
B05_05_Acts_V40	Taagken	kelengakistenun	itghutesluki	apostle-et	kagsagmigtestekiit.	Ineghtengngwaaqiitlu	ungipaqnaniisqelluku	Jesus.	Apeghiighyamegteki	aanestekiit.
B05_05_Acts_V41	Apostle-et	aanesisteng	quyaghllakat,	qayughllak	Kiyaghneghem	kayngusaghaatestekaqegkangi	Jesus	apalluqluku.
B05_05_Acts_V42	Aghhutanga	tamaghhaan	Temple-millu	kinkunillu	ungipaqaqegkangat,	apeghtuusaqaqegkangat	Jesus,	Christ-anguniluku	Kiyaghneghem	nakmikegkaa.
B05_06_Acts_V1	Tamaani	aghneghni	ugpeqat	nulanguluki	Greek-stun	akuzikayuget	Jews-et	seghleghyukat,	Hebrew-stun	akuzikayugneng	Jews-eneng,	qayughllak	ugingighaghtiiteng	aklukegkiitneng	tuunlaaghigalkangit.	Enkaam	yiillgikiit,	“Aghhutanga	tamaghhaan	uyegtistet	palasqughhaan	tuunaqiit	whangkuta	ugingighaput.”
B05_06_Acts_V2	Tamaaken	apalluqluku	qula	maalghuk	siipneqluku	apostle-et,	qerngughlluki	ugpeqat	pikiit,	“Anaggullequkut	pegtekumteggu	ungipaqilleghput	Kiyaghneghem	akuzitanganeng	uyegtistengughhnaluta.
B05_06_Acts_V3	Ugpeqaalgutemnni,	tamaaken	apalluqluku	nakmikiteki	maaghraghvinlek	yuuk	pinilghii,	Agleghnalghiigneng	Taghneghagneng	imighngalghiit,	peghqinelghiit,	uyegtistengllaghlleqaput.
B05_06_Acts_V4	Tawaten	pikumta	whangkuta	apostle-eni	yughaamanginaghllequkut,	ungipaqimanginaghllequkut	Kiyaghneghem	ungipaaneng.”
B05_06_Acts_V5	Ugpeqat	efquqegkiit	apostle-et	agghillghit.	Enkaam	nakmikegkaat	Stephen,	elngaatall	ugpeqingaghllak	Kiyaghneghmeng,	imighngalghiillu	Agleghnalghiigneng	Taghneghagneng.	Nakmikegkiitlu	Philip-enkut,	Prochorus-enkut,	Nicanor-enkut,	Timon-enkut,	Parmenas-enkut,	Nicolaus-llu	Gentile-a	Antioch-eghmii	Jews-estun	maniguusagutkaq.
B05_06_Acts_V6	Taakut	yuget	tagitkiit	apostle-enun	yughaatkesqelluki,	naasqwitgun	saafluki	yughaatkegkiit.
B05_06_Acts_V7	Kiyaghneghem	ungipii	mingisimanginaqiit.	Enkaam	nulakaalghiit	ugpeqat	Jerusalem-emi,	priest-elghutetlu	ilalghutngit	ugpeghtuutkat	maligulluteng.
B05_06_Acts_V8	Stephen	kayusillelegllagutminengllu	aghtughyaghqaanghillelegllagutminengllu	Agleghnalghiigneng	Taghneghagneng	allaaghlluwhaghtighllagaataqaq.
B05_06_Acts_V9	Taagken	ilangita	Jews-et,	Cyrene-eghmiinguyalghiitlu,	Alexandria-ghmiinguyalghiitlu	aaghtiiraaghyaghtuqaat	Stephen.	Taakut	yuget	synagogue-ngita	aatqeftaa,	“Itemutkat	Qepghaghtelaaghet.”	Yuget	Cilicia-ghmiinguyalghiitlu,	Asia-ghmiinguyalghiitlu	ilatkat	taakunun.
B05_06_Acts_V10	Iwernga	Stephen,	Agleghnalghiim	Taghnegham	peghqinepiglluku	akuzistekaa	repall	kiimsighpagningitkaat.
B05_06_Acts_V11	Tamaaken	apalluqluku	ilangi	yuget	aksaqluku	akileghtuqiit	iqlengiqutkesqelluku	Stephen	whaten,	“Nagatkaqaghput	seghlequuqek	Moses-enkuk	Kiyaghneghenkuk.”
B05_06_Acts_V12	Siivanlleghetlu,	apeghtughikayugetlu	Liilightuusaneng,	ilangillu	yuget	nagalluteng	iqlengiqellghitneng	sakritutkat.	Taagken	aaghtiiraaghulluteng	aglaatkaat	Stephen	agghistenun.
B05_06_Acts_V13	Taam	kingunganeng	yuget	tagitkiit	agghistenun	iqlengiqutkesqelluku	Stephen.	Pikat,	“Stephen-em	quunpeng	seghletun	akuzitkaqaa	Temple-a,	Liilightuusatlu	Moses-em	tuunegkii	whangkunnun.
B05_06_Acts_V14	Nagatkaqaghputlu	pilghii	Jesus-emnguq	Nazareth-eghmiim	naafqelleqaa	Temple-a,	allangughlleqaallunguq	kiyaghtaalleghput	Moses-em	apeghtuutkaa	whangkunnun.”
B05_06_Acts_V15	Qamaglluteng	tawanlenguut	esghaqaat	Stephen-em	gginaa	kuukgullghii	yaqulgem	gginaatun.
B05_07_Acts_V1	Taagken	high	priest-em	aaptekaa	Stephen,	“Ipa	tawaten	akuzikaaziin	ukut	avutkistegpek	apellghistun?”
B05_07_Acts_V2	Stephen-em	kiimsiqaa,	“Anglegutemnillu,	siivanlleghnillu,	nagataghtengnga	ungipamsugunnaqamsi!	Sivuneghput	Abraham	salin	Mesopotamia-melluku,	nuugtellghilluku	Haran-mun,	Nighughqengngalghiim	Kiyaghneghem	aliighvikluku
B05_07_Acts_V3	pikaa,	‘Unitigu	allgeghvigen	nuna,	ilakwaaghtenllu,	aghulaqi	maghyaghqughnaaghamken.’
B05_07_Acts_V4	Enkaam	Abraham	aghulaqegkaq	Chaldea-meng,	nuugtekaq	Haran-mun.	Atanga	tuquyan,	Kiyaghneghem	maghyaghquqaa	Abraham	nunamun	maaten	kiyaghfigpesinun.
B05_07_Acts_V5	Tagisuwhaaghaqngamigu	natengiighhaq	nunalisimangitaa	ellnganun	pikaghqameng.	Iwernga	talwa	salin	avaqutiilluku	Kiyaghneghem	akequsaqegkaqaa	una	nuna	ellnganunllu	kingunghanunllu.
B05_07_Acts_V6	Kiyaghneghem	whatenllu	pikaqaa,	‘Kinguneghten	aghulaqsaghqaagut	nunakenghilkemeggnun	enkaam	nunataallequt.	Tamaani	qepghaghtelaaghuyaghqaagutlu	amyuqetaatkesighllagyaghqaagutlu	400	ayumiqullelghutni.
B05_07_Acts_V7	Iwernga	aghyuughlleqanka	qepghaghtelaaghughtestilghiit.	Kingunganeng	aghyuughilleghma	kinguneghten	tagillequt	nunamun	akequsaqegkamnun,	tamaani	manigughlleqaatnga.’	Tawaten	Kiyaghneq	pikaaguq.
B05_07_Acts_V8	Taagken	Kiyaghneq	akequsangllaqaq	Abraham-emun	nalluniighutkesqelluku	circumcise-elleq.	Enkaam	Abraham	circumcise-ekaq.	Ighnengyami	Isaac-meng	pingayuneng	inglulek	aghneq	atughyagu	circumcise-ekaa	ellngallu.	Tawateghpigaq	Isaac-em	circumcise-ekaa	ighneni	Jacob.	Jacob-em	circumcise-elaqii	qula	maalghuk	siipneqluku	ighneni.	Taakut	piinliisiqii	ramkengan	Israel-em.
B05_07_Acts_V9	“Anglilaghaalluteng	Jacob-em	ighneghita	aqinakepigtekaat	anglegutseng	Joseph,	enkaam	akikegkaat	Egypt-eghmiinun	qepghaghtelaaghuluku.	Iwernga	Kiyaghneghem	nayuqegkaa,
B05_07_Acts_V10	seghleliinghani	kayusighaqegkanga.	Kiyaghneghem	peghqinellelitkaa	enkaam	Pharaoh-m	umiilgan	Egypt-em,	efquqluku	umiilgataghaaghtestekaa	Egypt-mun,	igleghutistengllaqaallu	mangteghaminunllu,	qepghaghteminunllu.
B05_07_Acts_V11	Taagken	neqangisagllakaq	Egypt-millu,	Canaan-millu,	elngaatall	uglaq	iyatiquteghllakaq.	Sivuneputlu	neqangisagllakat.
B05_07_Acts_V12	Jacob-em	nagaqughyamiki	Egypt-eghmiit	grain-meng	kagpagllagumaniluki,	ighneni	pikengyaghtiisqegkii.
B05_07_Acts_V13	Tuunglighhaani	alla	piyata,	Joseph-em	anengani	ungipaatkii	ellngitnun	uyughaqniluni.	Enkaam	umiilgem	Pharaoh-m	anglegutkututangi	liigikegkii.
B05_07_Acts_V14	Taagken	Joseph-em	lipeghsaqaa	atani	Jacob,	nengllugutelghutangillu	nuugtesqelluki	Egypt-mun.	Qamaglluteng	75-nguftut.
B05_07_Acts_V15	Enkaam	Jacob-enkut	nuugtekat.	Tamaani	Jacob	tuqukaq,	kingunganeng	tagtalmi	taakwani	ilangillu	sivuneput	tuqulaghaatkat.
B05_07_Acts_V16	Taakwaningani	neghqwaaghit	aglaalluki	Shechem-emun,	llivenqigtekiit	nunakun	Abraham-em	tukfiqaakun	Hamor-em	kingunghaneng.
B05_07_Acts_V17	“Kiyaghneghem	Abraham-emun	akequsaa	piyaghtungestaghaquqlu,	sivuneput	nulaghllakat	Egypt-mi.
B05_07_Acts_V18	Taagken	Egypt	nutaghameng	umiilengegkaq,	taam	umiilgem	nallukngwaaqanga	Joseph.
B05_07_Acts_V19	Sivunemta	nulaghllallghit	apalluqluki	umiilgem	peghqiniqulluki	ikfiqestekii	sivuneput,	talwa	taghnughhaghhiit	aanutestaqluki	pikii	tuqusqelluki.
B05_07_Acts_V20	Tawaten	kiyaghsimaluki	Moses	allgeqaq,	yuukegtepiglleghii	taghnughhaq.	Angayuqagkenka	nemegni	iighaghtumeng	aflengakegkaak	pingayut	tanqit.
B05_07_Acts_V21	Iighaghtughpagningiisamegnegu	aanutkaak.	Umiilgem	panigan	naalkelluku	allughqiluku,	anglistekaa	ighneqelghiistun.
B05_07_Acts_V22	Egypt-eghmiit	apeghtuqaat	liitkameggneng.	Enkaam	Moses	peghqinghughighllagyalghiimi	akuzillguughqaaghllakaq,	aghtiigalnguqlu	sameng	tamaghhaaneng.
B05_07_Acts_V23	“Moses	40	uksughtutkalighyami	Israel-eghmiilgutni	esghaghyugluki	esghaghyaghtuqii.
B05_07_Acts_V24	Tawani	esghaqaa	Egypt-eghmiim	amyuutkegkanga	Israel-eghmii.	Enkaam	Moses-em	Israel-eghmii	igughluku	tuqutkaa	Egypt-eghmii.
B05_07_Acts_V25	Tawani	sumeghtaghaqaayalghii	Israel-eghmiilgutminun	liigikelleqniluku	Kiyaghneghmun	kayagtelleni	ellngitnun	aghulaqutistenguluku	Egypt-meng.	Iwernga	liigikumangilkangat.
B05_07_Acts_V26	Unaamingani	esghaqakek	Israel-eghmiik	pillugullghiik.	Akuzinnaqutkegkaqsaqek,	‘Pillugutegpenatek	yulgutkututek.’
B05_07_Acts_V27	Yeghlegi	amyuqetiqelghiim	yugem	ayagaghlluku	Moses	pikaa,	‘Kitum	igleghutistengllaghtaten,	nanqigtistengllaghtatenllu	whangkunnun?
B05_07_Acts_V28	Whangallu	tuqusugsingaa	ighivgaq	tuqutelleghpetun	Egypt-eghmii?’
B05_07_Acts_V29	Yugem	tawaten	piyatni	Moses	qimakaq	Midian-mun,	tamaani	allaneghtaakaq.	Qenwat	nulightughluni	ighnengegkaq	maalghugegneng.
B05_07_Acts_V30	“Moses,	40	ayumiqulleq	Midian-metutkelluku	kilgaanun	aghulaqegkaq	Mount	Sinai-em	uvitanganun.	Tawani	esghaqaa	yaqulek	kumaghulghiimi	uqfillegami.
B05_07_Acts_V31	Allaaghlluwhaghyagutkaqegkanga.	Kenqigtengngwaaghnaluku	takukaa,	kaasaghtughaqaallu	Atanghem	pikaa,
B05_07_Acts_V32	‘Kiyaghneghuunga,	sivuneghpek	Abraham-enkut	Isaac-enkut	Jacob-enkut	Kiyaghneqaatnga.’	Moses	alingruuqaq	repall	ungelegtekaq	talwa	esghaghyugumangitkaa.
B05_07_Acts_V33	Atanghem	pikaa,	‘Kaamgegken	mataghtikek	qayughllak	whanga	apalluqlunga	agleghnalghiinguuq	nekevghavigen.
B05_07_Acts_V34	Esghapaganka	yugenka	amyuutkegkangit	Egypt-mi,	nagatanka	ngilleglleghhiit.	Ukigtunga	yugulinaluki	Egypt-eghmiineng.	Enkaam	whaa	kayaggnaqamken	Egypt-mun.’
B05_07_Acts_V35	“Taananguuq	Moses	Israel-eghmiit	ighsakaqngamegteggu	pikaat,	‘Kitum	igleghutistengllaghtatenllu	nanqigtistengllaghtatenllu	whangkunnun?’	Iwernga	ellnganguuq	Kiyaghneghem	uteghnightestekaa	Egypt-mun	igleghutistengulukullu	yugulighistengulukullu	ellngitnun.	Tawaten	Kiyaghneghem	pikaqaa	yaqulegkun	kumaghulghiimi	uqfillegami.
B05_07_Acts_V36	Moses	allaaghluwhaghtighllagaataghluni	Egypt-mi,	aghulaqutkaqii	sivuneput	Egypt-meng.	Wata	allaaghlluwhaghtiighaataqaaguq	Red	Sea-millu,	igleghalleghmeggnillu	kilgaani	maghyaghqughaqngamiki
B05_07_Acts_V40	ayumiqulleghni	igleghangulusi	kilgaani	aghqerraaghumangitaghpesinga	tuqutiineghpesini	teghikusameng.
B05_07_Acts_V37	Taananguuq	Moses	Israel-eghmiinun	whaten	pikaq,	‘Kiyaghneghem	uuknaliqista	nakmikelleqaa	yugpesineng	whanga	nakmikelleghmitun	uuknaliqistengulunga.’
B05_07_Acts_V38	Taananguuq	Moses	sivunemnnitkaq	qerngughutaqngata	kilgaani	Mount	Sinai-em	tungangangi.	Tawani	naayghami	yaqulgem	aleghqughyatni	tugukii	Kiyaghneghem	Liilightuusii	apeghtuusat	naten	kiyaghtelleghqameng.	Taagken	aapqii	taakut	sivunemnnun	enkaam	ellngita	nagneghtekaqiit	whangkunnun.
B05_07_Acts_V39	“Iwernga	sivunemta	Moses	qaatkesugumangitaatlu,	igleghutisteksugumangitaatlu,	yeghlegi	uteghsukaagut	Egypt-mun.
B05_07_Acts_V40	Enkaam	kiyaghnengllaqat	kaawaghaghsugnilngughmeng,	aghqerraaqaatlu.	Neqenghaghqegkatlu	quulvaghnaluku	ulimaaghteng.
B05_07_Acts_V41	“Tawaten	piyata	Kiyaghneghem	tunutkiillu,	pegtekiillu	elngaatall	maniguutesqelluki	siqineghmun,	tanqimun,	ighaleqetaaghnunllu.	Ataneq	whaten	pikaaguq	uuknaliqistet	igaqellghitni,	‘Israel-eghmiini,
B05_07_Acts_V42	Yeghlegi	kelqutaaqegkaqasi	tiintat	manigughviguluki	kiyaghnengllaqamun	Moloch-mun,	kelqutaaqegkaqaghsillu	ighaleqetaangllaqaq	maniguusiiluku	Rephan-mun.	Tamaaken	apalluqluku	anguyagpesinun	aghulaqutesleqamsi	naghughlluku	Babylon.’”
B05_07_Acts_V40	Stephen	paninang	akuzikaq,	“Sivuneput	kilgaanilluki	Kiyaghneghem	tiintanglliisqegkii	amimeng	manigughviguluki	ellminun.	Ulimakaqiit	tawatengwaaq	Kiyaghneghem	apeghtuutellghatun	Moses-mun.	Kelqutaaqegkiit	taakut	tiintat	neqanguusiiluki	Kiyaghneghem	nayuutngallghanun.
B05_07_Acts_V43	Taakwaningani	Moses	tuquyan	Kiyaghneghem	nakmikegkaa	Joshua	igleghutistekesqelluku	sivunemnnun.	Joshua-m	maghyaghqughyisteng	nunamun	Kiyaghneghem	akequsaqegkaanun	taakut	tiintat	kelqegkiit.	Takukameggnun	nunamun	kaasalghiimeng	yulguftuq.	Iwernga	Kiyaghneghem	sivunemnnun	ighlleghtestekii	yugi,	enkaam	sivuneput	nelikat	taaggun	nunakun.	Tamaani	nagneghutkiit	taakut	tiintat	maniguutfiguluki	Kiyaghneghmun	kenlanga	umiileliitelleghmeggnun	David.
B05_07_Acts_V44	David-em	kiyaghtaallgha	elngaatall	efqughnapigtekaalghii	Kiyaghneghmi.	Enkaam	David-em	aaptekaqsaqanga	whaten,	‘Kiyaghnegha	Jacob-em,	mangteghangllaghlakaan?’	Iwernga	Kiyaghneghem	pisimangilkanga,
B05_07_Acts_V45	yeghlegi	David-em	ighneghan	Solomon-em	mangteghangllaqaa	Kiyaghneq.
B05_07_Acts_V46	“Iwernga	Kiyaghneghllak	kiyaghsigatuq	mangteghani	yuget	ulimaaghitni.	Whaten	Ataneq	pikaaguq	uuknaliqistem	igaqellghani,
B05_07_Acts_V47	‘Qilak	aqumutaqaqa,	nunallu	itegaghiitaqaqa.	Sangan	mangteghangllaghnaqestengnga?	Meghnalivigitaangunghitunga.
B05_07_Acts_V48	Ulimaaqenghiisikuun	sangwaa	qamatengngwaaghluku?’”
B05_07_Acts_V49	Stephen-em	nagneghutkii,	“Pineghllugllagni	elpesi,	qaatkesugigataghsi,	ugpeqsugigataghsi	Kiyaghneq.	Kiyaghneghem	ungipii	nagasugigatasi,	ighsakeraaghaqagsillu	Agleghnalghiik	Taghneghak	sivuneghpesistungwaaq.
B05_07_Acts_V50	Qamaglluki	Kiyaghneghem	uuknaliqistengi	sivuneghpesi	amyuutkegkaqiit.	Tuququqaqiit	uuknaliqistet	uuknaliqutkesatgu	Seghleghqumangilnguq	tagiyaghqaaningatgu.	Enkaam	kaasan,	uveghpagulluku	tuqutkaqaghsi.
B05_07_Acts_V51	Elpesinguusi	Kiyaghneghem	yaqulegteggun	tuunegkii	Liilightuusaneng,	qaatkumangitasi.”
B05_07_Acts_V52	Agghistet	nagalluku	Stephen	sakrituteghllakat	repall	ggiistaghaatkaat.
B05_07_Acts_V53	Iwernga	Stephen,	imighngalghii	Agleghnalghiigneng	Taghneghagneng,	sivugsalghiimi	qilagmun	esghaqaa	Kiyaghneghem	nighughqellgha,	Jesus-llu	nekevghalghii	Kiyaghneghem	aghenqigneghani.
B05_07_Acts_V54	Pikii,	“Esghaqaghtegguqun!	Esghaghaqa	qilak	qelpelghii,	Ighneghallu	Yugem	nekevghalghii	Kiyaghneghem	aghenqigneghani!”
B05_07_Acts_V55	Agghistet	siguteteng	saapluki	iiggmeggneng,	araghaataasimaghmeng	qamaglluteng	sughukaat	Stephen.
B05_07_Acts_V56	Siingvagaatameng	aghulaqutkaat	Jerusalem-emeng,	tuqunnaluku	milughpagaataghhiinaq.	Taagken	Stephen-em	avutkistengita	qaasliteng	mataghlluki	nukalpigam	Saul-em	saaghwakun	lliluki	milughpagaataghyuggaaqaat.	Tamaakutlu	ilangita	milughpagaataqaat.
B05_07_Acts_V57	Whaa	uyghagem	tekiqaghvikngatni	Stephen	yughaqaq,	“Ataneq	Jesus,	taghneghagka	tuguklighqek.”
B05_07_Acts_V58	Segesqughlluni	iglagtupiglluni	pikaq,	“Ataneq,	seghevutiki	whaken	seghleghqellghitneng.”	Tawaten	piluni	tuqukaq.
B05_08_Acts_V1	Saul-em	itagnaqegkaa	Stephen-em	tuqutellgha.	Yuget	piniqingalghiit	Kiyaghneghmeng	lliifqaat	Stephen	qiyakeghllagumaan.	Taagken	aghneghmeng	kenlanga	amyuutkeghllagyagutkiit	ugpeqat	Jerusalem-emelnguut.	Saul-em	elngaatall	amyuutkegkii	ugpeqat	naangesqelluki.	Iitghaqluni	nengitnun	qamughsiighmeng	aanuquqii	aghnatlu,	yugetlu	anusimingllaghtesqughnaluki.	Qamagtengngwaaghluteng	ugpeqat,	pelleghmun	qimaguutkat	nunanun	Judea-melngughnunllu,	Samaria-melngughnunllu,	apostle-nginaghhaat	qimagumangilnguut.
B05_08_Acts_V4	Tamaakut	ugpeqat	qimaguutkat	tamanganun	ungipaqikat	Pinilghiineng	Ungipaneng	naansaghngaaghmeng.
B05_08_Acts_V5	Philip	Samaria-lluni	ungipaqegkaa	Christ-a,	allaaghlluwhaghtighllagaataqaqlu.
B05_08_Acts_V6	Enkaam	yuget	nagatngwaaqaqegkangat	esghapagluki	allaaghlluwhaghtillghi.
B05_08_Acts_V7	Uglapiglleghhiineng	yugneng	aanesquqii	tughneghaat	akilghuungitgun.	Tamaakutlu	piyugigalnguut,	uniiqatlu	naallghuquqii.
B05_08_Acts_V8	Enkaangam	Samaria-ghmiit	elngaatall	quyaghllakat.
B05_08_Acts_V9	Samaria-minguq	taawa	alignalghii	yuuk,	aatgha	Simon.	Salin	Philip	kaatellghilluku	alignaghtaalleghmikun	saghiighayugtaqegkangi	yuget,	qukaayugtaqelghiillu	aghtiiganniluni.
B05_08_Acts_V10	Enkaam	qamaglluteng	tamaanlenguut,	pingwaaghllagneng,	ukavanlleghpigaghnun	nagasukestaghluku	ayuqegkangat.	Pikaat,	“Una	yuuk	aghtughyaghqaanghillengeghllakaaguq	Kiyaghneghmeng.”
B05_08_Acts_V11	Yuget	nagasupiglluku	ayuqegkangat,	qayughllak	qavngarugllaggaaneng	allaaghlluwhaghyugtekayugukangi	alignaghtaalleghmikun.
B05_08_Acts_V12	Iwernga	Philip-em	ungipaqsaki	Pinilghiit	Ungipat	Kiyaghneghem	Ataneghpagullghaneng	ayuqelghiit,	Aatghanengllu	Jesus	Christ-am	ugpeqegkiit	ungipii.	Tamaakut	yugetlu,	aghnatlu	ugpeqilghiit	paaptaayekat.
B05_08_Acts_V13	Talwa	Simon-emllu	ugpeqegkii.	Enkaam	paaptaayelleghmi	kingunganeng	maligsaaqaa	Philip.	Esghapagluku	Philip	allaaghhiinaghneng	allaaghlluwhaghtiighaatalghii	saghiighayukaq.
B05_08_Acts_V14	Apostle-et	Jerusalem-emelnguut	nagaqughluki	Samaria-ghmiit	ugpeghniluki	Kiyaghneghem	Ungipaaneng,	kayagtekagket	Peter-enkuk	John-enkuk	ellngitnun.
B05_08_Acts_V15	Samaria-ghmiit	ugpeqiit	paaptaayekat	Aatghinaghhaakun	Atanghem	Jesus-em,	naqam	salin	nalighhiiniita	allgeghsigalkegket	Agleghnalghiik	Taghneghak.	Peter-enkuk	John-enkuk	Samaria-mun	kaallutek	aglaqak	ugpeqanun.	Taagken	saaftaqluki	yughaatkaataqiik,	enkaam	Agleghnalghiik	Taghneghak	allgeghtekagket.
B05_08_Acts_V18	Simon-em	esghapakakek	apostle-ek,	saafneghmegneki	ugpeqat	allgeghutaqelghiit	Agleghnalghiigneng	Taghneghagneng.
B05_08_Acts_V19	Enkaam	apostle-ek	pikakek,	“Tukfighiighllanga	aghtughyaghqaanghilleghmeng	whangallu	saaftekumki	yuget	allgeghutesqelluki	Agleghnalghiigneng	Taghneghagneng.”
B05_08_Acts_V20	Iwernga	Peter-em	pikaa,	“Yeqay	Kiyaghneghem	naafqelliten	manituumaghpek.	Sumeghpenii-i	Kiyaghneghem	tunusaa	tukfighlleqniluku	pizigu?
B05_08_Acts_V21	Qepghalgusighinaanghituten,	qayughllak	sumeghtaghallghen	anaggutngaaq	Kiyaghneghem	esghaamallghani.
B05_08_Acts_V22	Avuteghqelluten	seghleghqusiqnanighhungam	taana	seghlepestaaq	piyukellghen.	Enkaam	yughaa	Ataneghmun	luuraq	seghevunnayukagu	taana	seghlepestaaq	seghleghqellghen.
B05_08_Acts_V23	Taawa	liigikamken	aqinallelegllaguutenllu	asighqengngaatenllu	seghleghqelleghpeneng.”
B05_08_Acts_V24	Simon-em	pikakek,	“Yughaatkaghtegnenga	Ataneghmun	tawaten	pilleghpesistun	pifqaama	pisqellunga.”
B05_08_Acts_V25	Taagken	Peter-enkuk	John-enkuk	tistemunilutek,	ungipaqilutek	Atanghem	ungipaaneng	aghulaqegkak	Jerusalem-emun.	Samaria-mi	igleghangulutek,	nenun	kaanneghmegni	Pinilghiineng	Ungipaneng	ungipaghaqelghiik.
B05_08_Acts_V26	Taagken	yaqulgan	Atanghem	pikaa	Philip,	“Yataaghqelluten	ikevaam	tunganganilengughnun	tumenun	aglaa	paaghqillghanilngughnun,	Jerusalem-emeng	Gaza-mun	ayuqelghiinun.”
B05_08_Acts_V27	Enkaam	yataaghqelluni	aghulaqegkaq.	Taakwani	tumangani	esghaqaa	Ethiopia-ghmii	eunuch,	Ethiopia-m	Queen-ngan	Candace-em,	manimeng	aflengakistenga.	Jerusalem-emeng	uteghnighaqeftuq	neminun	maniguusaghtughluni	Kiyaghneghmun.	Chariot-mikun	igleghutkelluku	atightughaqeftii	uuknaliqestem	Isaiah-m	igaqegkii.
B05_08_Acts_V29	Agleghnalghiim	Taghnegham	pikaa	Philip,	“Chariot-ngan	saaghwanun	aglaghluten	maligsaaghhu.”
B05_08_Acts_V30	Enkaam	malighqaghluku	nagatkaa	atightulghii	uuknaliqestem	Isaiah-am	igaqegkaaneng.	Philip-em	aaptekaa,	“Liigiksikii	atightuqaghten?”
B05_08_Acts_V31	Kiimsiqaa,	“Naten	liigikesqelluki	piziki,	wetkuqun	kitum	liigikestekaki	whangamnun	sameng	piiqutangi.”	Taagken	uugtesluku	saaghwmikun	aqumesqegkaa.
B05_08_Acts_V32	Eunuch-em	atightughaqeftii	Kiyaghneghem	akuzitangi	whaten	pilghiit:	“Penniighet	tuqusaghtunghisteng	qalghiigatut,	penniighaghaatlu	qigunghisteng	qalghiigatut,	tawateghpigaq	ellngallu	sameng	piighsimangilnguq.
B05_08_Acts_V33	Kayngusaakestaqngatgu	igughistengitkaq.	Unguvallgha	kenletghuutestekaq	nunami.	Enkaam	kitumngam	aapghwaaghlleqaki	seghleghtulangi	yulgutangan	tamaani	pilleghmi?”
B05_08_Acts_V34	Eunuch-em	aaptekaa	Philip,	“Ungipaataghtinga	uuknaliqista	ellmineng	akuzitkaqaa,	nalighmeng	kina	alla	piiqagu?”
B05_08_Acts_V35	Philip-em	piinliisiqluki	Isaiah-am	igaqegkii,	ungipaatkaa	Pinilghiineng	Ungipaneng	Jesus-meng.
B05_08_Acts_V36	Igleghutkelluku	meghmun	kaasamek	eunuch-em	pikaa,	“Esgha	taana	meq!	Sangwaangam	eltuusiqelleqsikun	paaptaayelleghqamnun?”
B05_08_Acts_V37	Philip-em	pikaa,	“Ipapighqelluten	ugpequvek	paaptaayelleqamken.”	Eunuch-em	kiimsiqaa,	“Aa,	ugpeqaqa	Jesus	Christ-a	Ighneqaa	Kiyaghneghem.”
B05_08_Acts_V38	Enkaam	eunuch-em	igleghutisteni	aghuliighesqegkaa.	Ateghlutek	chariot-meng	meghmun	aatqak,	enkaam	Philip-em	tawani	paaptaayekaa.
B05_08_Acts_V39	Meghmeng	uugsayek	Atanghem	Taghneghagkenka	aghulaqutkaa	Philip,	enkaam	eunuch-em	alla	esghamangitkaa,	iwernga	nagneqaq	quyallelighllagluni.
B05_08_Acts_V40	Taana	Philip	piyalghiimi	Azotus-meteftuq.	Caesarea-mun	aglaatkelluku	nenun	kaanneghmini	Pinilghiineng	Ungipaneng	ungipaghaqelghii.
B05_09_Acts_V1	Saul	Jerusalem-emelluni	taawa	paninang	alingsiqukii	tuququghnaqniluki	maligsaaghtengi	Atanghem.	Qenwat	Damascus-esukaq,	luuraq	Jesus-em	maligsaaghtengi	yugetlu	aghnatlu	tamaannayukata.	Esghaqumiki	taginnaluki	Jerusalem-emun	anusiminglliisqelluki.	Enkaam	high	priest-mun	piluni	latangllaatesqegkaq	pilleghqalitesqelluni	igleghutistengitnun	synagogue-et	Damascus-melngughnun,	tawaten	pinaluni.
B05_09_Acts_V3	Enkaam	Saul	aghulaqegkaq	Damascus-mun.	Iiwenllu	kaasaghtughaquq,	qilagmeng	nighugllagem	kukegtekaa.
B05_09_Acts_V4	Uullghaghlluni	nagaquqaa	ma	whaten	pilghii,	“Saul,	Saul,	sangama	amyuutkumanginaghsinga?”
B05_09_Acts_V5	Saul-em	aaptekaa,	“Kinanguzin	Ataneq?”	Mem	kiimsiqaa,	“Jesus-nguunga	amyuutkegkan.
B05_09_Acts_V6	Makelluten	aglaa	Damascus-mun,	tawani	kitum	ungipaalleqaaten	naten	pilleghqaghpeneng.”
B05_09_Acts_V7	Yuget	igleghalgutangi	aghuliiqat	tawani,	akuzipagningunateng	nagatkaat	ma,	naqam	kina	alngunak	esghaamangilkangat.
B05_09_Acts_V8	Saul	makesalghiimi	esghaanneghituq	qayughllak	ayaamalghii.	Enkaam	tasluqluku	aglaatkaat	Damascus-mun.
B05_09_Acts_V9	Pingayut	aghneghet	ayaangakaq,	talwa	neghumangilnguqlu,	meghumangilnguqlu.
B05_09_Acts_V10	Taawanguq	Damascus-mi,	yuuk	ugpeqingalghii	Jesus-meng,	aatgha	Ananias.	Esghaaghwaalleghqun	Atanghem	tuqluqaa,	“Ananias.”	Kiimsiqaa,	“Ay,	Ataneq?”
B05_09_Acts_V11	Atanghem	pikaa,	“Tumenun	aglaa	aatqelghiinun,	‘Taklaghrukegtaq’	Taagken	Judas-enkunun	aapsaghtughhu	yuuk,	Saul-nguuq,	Tarsus-meng	pinguuq,	yughaghaquq.
B05_09_Acts_V12	Esghaghwaaghqun	esghamaa	yuuk	itelghii,	aatgha	Ananias,	saafsaqminigu	esghaghyagunneqigtuq.”
B05_09_Acts_V13	Iwernga	Ananias-em	pikaa,	“Ataneq,	nagaqughaqaqa	taana	yuuk	uglapiglleghhiineng,	apeghnaqepigtaqaat	seghletun	pilleghllaga	yugpenun	Jerusalem-emi.
B05_09_Acts_V14	Pilleghqangegkaaguq	chief	priest-eneng	tagiluni	Damascus-mun	tugulaghnaluki	qamaglluki	yughaqayuget	ateghpegun.”
B05_09_Acts_V15	Iwernga	Atanghem	pikaa,	“Aglaa,	takugu	qayughllak	nakmikumaaqa	ungipaqesqellunga	Gentile-enun,	umiilegnun,	Israel-eghmiinunllu.
B05_09_Acts_V16	Liigikesnaqngwaaqa	aangluku	ikfiqelleghmeng	whanga	apalluqlunga.”
B05_09_Acts_V17	Enkaam	Ananias-em	takukaa	Saul.	Iteghluni	saafsimaan	pikaa,	“Anglegutemni	Saul,	Atanghem	Jesus-em	esghaqaghpek	tumeni	taginguluten,	kayagtaanga	elpenun.	Kayagutaaten	saaftesqelluten	esghaasagunneqigtesqelluten,	imiisqellutenllu	Agleghnalghiigneng	Taghneghagneng.”
B05_09_Acts_V18	Tawaninginaq	iqallugem	qaltesugningi	iyegkeneng	ifkaquutkat,	enkaam	esghasagutkaq.	Taagken	makelluni	paaptaayekaq.
B05_09_Acts_V19	Taam	kingunganeng	neghyalghiimi	iknaqsuugtekaq.	Saul	ugpeqanitkaq	Damascus-mi	qafsinat	aghneghet.
B05_09_Acts_V20	Mulugpenani	synagogue-ni	ungipaqegkaa	Jesus,	Ighneqniluku	Kiyaghneghmun.
B05_09_Acts_V21	Nagatullghiim	saghiighayagutkaat	repall	ellmeggneng	aapqughaghutkat,	“Unangunghitaa-a	yuuk	Jerusalem-emi	amyuqetiqeghllakaq	yughaqayugneng	Jesus-em	aatghakun?	Maavek	taginguyalghii	tawaten	pinaluni,	ugpeqat	tugulaghnaluki,	aglannaluki	chief	priest-enun.”
B05_09_Acts_V22	Saul-em	ungipaqilleghmikun	wata	liigikestaghaqaa	Jesus,	Christ-angutanga	repall	Jews-et	Damascus-melnguut	aaghtiiraaghpagningitkaat.
B05_09_Acts_V23	Saul	ungipaqilqinaghyan	tawaten	qafsinegyagllak	aghneq,	Jews-et	wataqaaghaq	ugumiyagutkaat,	repall	qerngughulluteng	agghitkegkaat	tuqunnaluku.
B05_09_Acts_V24	Enkaam	aghneghtuumaan,	unugtuumaan	Damascus-em	amigllalghutngani	kelengakegkaat	tuqunnaluku.	Iwernga	Saul-em	nagaquqaa	tawaten	agghillghat.
B05_09_Acts_V25	Enkaam	unugmi	ataasimi,	Saul-em	maligsaaghtengita	pasket-eghrugllagegnekun	mingllutmeng	eslatmun	ukigtekaat.
B05_09_Acts_V26	Taagken	Saul	kaasami	Jerusalem-emun	ilannaqegkaayaalghii	Jesus-em	maligsaaghtengitnun.	Taawanginaq	iingunaghhaghmeng	alikegkaat,	qayughllak	aygughikegkaat	ellngallu	maligsaaghtengughsimatanga.
B05_09_Acts_V27	Iwernga	Barnabas-em	Saul	aglaalluku	apostle-enun	aapqaa	Saul-mun	tumemi	esghaamaniluku	Ataneq,	aleghquutkaaniluteklu.	Aapqaallu	Damascus-mi	ungipaqaaniluku	tetugpenani	Aatghakun	Jesus-em.
B05_09_Acts_V28	Enkaam	tugukliqaat.	Taagken	kenlanga	Saul	ugpeqanitkaq.	Igleghutkelluku	Jerusalem-emi,	ungipaqikaq	tetugpenani	aatghakun	Atanghem.	Iwernga	ilangita	Jews-et	Greek-estun	akuzikayuget	aaghtiiraaqaan	tuqusukaqegkangat.
B05_09_Acts_V30	Ugpeqat	liigiksamegteggu	Jews-enun	tuqunnaqniluku	Saul,	aglaatkaat	Caesarea-mun,	taagken	kayagtekaat	Tarsus-mun.
B05_09_Acts_V31	Qamaglluteng	ugpeqat	Judea-mi,	Galilee-mi,	Samaria-millu	amyuutkestengngunateng	kiyaghtekat.	Ugpellghit	iknaqughtekat,	alingaqelghiit	qaatkunneghitelleghqameggneng	Ataneghmun,	Agleghnalghiimllu	Taghnegham	kayusiingukangi	enkaam	ugpeqat	nulakat.
B05_09_Acts_V32	Peter-em	igleghatkelluku	laalighfikuqii	Kiyaghneghem	yugi	naansaghngaata.	Ataasimi	aghneghmi	laalightekaq	Lydda-melngughnun.
B05_09_Acts_V33	Tamaani	esghaqaa	yuuk	aatgha	Aeneas,	pingayuneng	inglulek	ayumiqulleq	makesigalnguq	uniighngatmiineng.
B05_09_Acts_V34	Peter-em	pikaa,	“Aeneas,	Jesus	Christ-am	naallghutaaten,	makelluten	allighan	iimggu.”	Tawaninginaq	Aeneas	maketkaq.
B05_09_Acts_V35	Uglapiglleghhiit	Lydda-ghmiitlu	Sharon-eghmiitlu	esghaghyamegteggu	Aeneas	naallghulluni,	ugpeghtuutkat	Ataneghqun.
B05_09_Acts_V36	Joppa-minguq	taawa	ugpeqaq	aghnaq	aatgha	Tabitha,	(Greek-stun	Dorcas,	whaten	pisiq,	quyngiq),	quunpeng	kayusighimaghllak,	kiyang	tamaakunun	aklumalghiinun.
B05_09_Acts_V37	Taagken	qinuyugluni	tuqukaq	enkaam	ughvughqelluku	qemtamun	mayuutkaat.
B05_09_Acts_V38	Joppa-ghmiit	ugpeqat	nagaquqaat	Peter	Lydda-menniluku.	Lydda,	Joppa-meng	qantaghaghhanlenguq,	enkaam	ugpeqat	kevgaqegkagket	maalghuk	yugek	Peter-mun	tagiragkiighesqelluku	Joppa-mun.
B05_09_Acts_V39	Peter-em	yataaghqelluni	maligtekakek.	Kaasan	qemtamun	mayuutkaat.	Legan	iteghtuq	ugingighat	qiyamaghmeng	kanglluqaghlluku	kelguvikegkaat	aatkaneng	Dorcas-em	ulimaaghaneng.
B05_09_Acts_V40	Peter-em	aanesqughluki	segesqughlluni	yughaqaq.	Taaqluni	yughaneghmeng	qiivluku	yugusiq	pikaa,	“Tabitha,	maketen.”	Tabitha	esghaatkelluku	esghaghyamigu	Peter	aqumegkaq.
B05_09_Acts_V41	Peter-em	iiggakun	tuguluku	nekevestekaa.	Taagken	tuqluqii	ugpeqatlu	ugingighatlu	esghiisqelluku	unguvaamatanga.
B05_09_Acts_V42	Qamagtengngwaaghluteng	Joppa-ghmiit	nagaquqaat	Tabitha-m	unguvallgha	enkaam	uglapiglleghhiim	ugpeqegkaat	Ataneq.
B05_09_Acts_V43	Peter	mulukaq	Joppa-mi,	Simon-enkunitkaq	sanaghtistemi.
B05_10_Acts_V1	Caesarea-minguq	taawa	yuuk	aatgha	Cornelius.	Umiilgat	Rome-em	pilluwaghtengita	Italy-meng	pit.
B05_10_Acts_V2	Yuuk	pinilghii,	kayusighimaghllak	aklumalghiinun,	yughatuqaqlu	Kiyaghneghmun.	Nengllugutkullghiit,	qepghaghtekullghiit	maniguutkayuget	Kiyaghneghmun.
B05_10_Acts_V3	Ataasimi	aghneghmi	3-klaagmi	esghaghwaaqaq.	Whateghlluwaaq	esghaqaa	Kiyaghneghem	yaqulga	itelghii,	yaqulgem	tuqluqaa,	“Cornelius!”
B05_10_Acts_V4	Alingruughumaghmi	esghapagtughluku	yaqulek	aaptekaa,	“Ataneq,	sameng	pizin?”	Yaqulgem	pikaa,	“Kiyaghneghem	nagaquumii	yughalleghten,	efquqepigtaallu	kayusighillghen	aklumalghiinun	enkaam	neqamikaaten.
B05_10_Acts_V5	Joppa-mun	aqfastigu	yuuk	aatqelghii	Simon	Peter-meng.
B05_10_Acts_V6	Simon-enkunituq	sanaghtistemi,	mangteghaa	esnemetuq.”
B05_10_Acts_V7	Yaqulgem	tawaten	piluku	unitkaa.	Taagken	Cornelius-em	tuqluqakek	maalghuk	qepghaghtegni,	pillugwaghtallu.	Taana	pilluwaghta	Cornelius-em	kayutanga	maniguutkayuk	Kiyaghneghmun.
B05_10_Acts_V8	Tagiyata	ungipaatngwaaqii	esghaghwaalleghmineng,	taagken	kevgaqegkii	Joppa-mun.
B05_10_Acts_V9	Unaamingani	aghneghem	qukaani	kevgat	kaasaghtughaqutlu	Joppa-mun,	Peter	mayuqaq	mangtegham	qaaynganun	yughaghnaluni.
B05_10_Acts_V10	Taagken	iyataqaq,	sameng	neghyukaq.	Sama	neqmeng	yataaghqumaluki	Peter	esghaghwaaqaq.
B05_10_Acts_V11	Esghaqaa	qilak	qelpelghii,	taagken	esghaqaa	qiipaghaghllagsugnilnguq	ukigtekangat	nunamun	estamatgun	tekerqaakun.
B05_10_Acts_V12	Taawanguq	imaqeftuq	allaaghhiinaghneng	teghikusaneng,	reptile-eneng,	qawaagnengllu	tengaakayugneng.
B05_10_Acts_V13	Taagken	mem	pikaa,	“Peter,	makelluten	tuqutiluten	neghi!”
B05_10_Acts_V14	Iwernga	Peter-em	pikaa,	“Yeghlegillu,	Ataneq!	Neghigatunga	iinghutkameng	ukmanginneghilngughmeng	teghikusameng.”
B05_10_Acts_V15	Mem	pilaataqaa,	“Kiyaghneghem	ukmangiqaqii	taakut,	ukmanginneghinniluki	pigpenaki.”
B05_10_Acts_V16	Tawaten	pikaq	pingayuneng	ketwhell.	Taagken	tawaninginaq	taana	iingunaghmi	qilagmun	mayuutkaq.
B05_10_Acts_V17	Peter-em	kukriqutkegkaa	sameng	pisiitanga	esghaghwaalleni.	Tawaten	pimaluku	Cornelius-em	kevgiita	liitkaat	Simon-em	mangteghaa	naantulanga,	enkaam	manughaanun	kaatkat.
B05_10_Acts_V18	Qamavek	aaptekiit,	“Whani	aqelqaanghitaa	yuuk	aatgha	Simon	Peter?”
B05_10_Acts_V19	Peter-em	paninang	sumeghtaghaatkumaluku	esghaghwaalleni,	Taghnegham	pikaa,	“Uyuq,	yuget	pingayut	ivaghaqaaten.
B05_10_Acts_V20	Ukigluten	qaqilqafqaavek	maligtiki,	qayughllak	whanga	kayagtanka	elpenun.”
B05_10_Acts_V21	Enkaam	Peter-em	ukigluni	pikii,	“Whanganguuq	ivaqaghsi.	Sameng	pistengnga?”
B05_10_Acts_V22	Kiimsiqaat,	“Cornelius-em	kevgaqiinkut,	umiilguuq	Rome-em	pilluwaghtengitnun.	Yuuk	pinighllagtuq	maniguutkayuk	Kiyaghneghmun,	qamagllutengllu	Jews-et	siivakepigtaqaat.	Kiyaghneghem	yaqulgan	pikaqaa	Cornelius,	‘Aqfastigu	Peter	elpesinun	pisqelluku,	nagatesqelluku	sameng	pilleghqaa	elpenun.’”
B05_10_Acts_V23	Taagken	Peter-em	iitghesqegkii,	tawanillu	qaviisqegkii.	Unaamingani	yataaghqelluni	maligtekii	Cornelius-em	kevgii,	ugpeqatlu	ilangi	Joppa-meng	maligutkat.
B05_10_Acts_V24	Taagken	unaamingani	kaatkat	Caesarea-mun.	Cornelius-em	ilakwaanillu	ilakumtaanillu	tagilaghaatesluki	ellmeggnun	utaqakaat	Peter.
B05_10_Acts_V25	Peter	iitghaquqlu	Cornelius-em	payeghluku	segesqughfikegkaa	manigughnaluku.
B05_10_Acts_V26	Iwernga	Peter-em	nekevestutkelluku	pikaa,	“Nekevi,	whangallu	yuguunga.”
B05_10_Acts_V27	Iitghutkelluku	Peter-em	aleghquqaa	Cornelius.	Iteghyalghiimi	taawa	yuuk	qerngughuteghllagumalghii	tawani.
B05_10_Acts_V28	Peter-em	pikii,	“Liisimakngwaaghaghsi	whangkuta	Jews-eni	Liilightuusamta	ineghtekaqiinkut	ilatefqaamta	pisqelluta	Gentile-enun,	talwa	laalighfikesnaniqaqii.	Iwernga	Kiyaghneghem	kelguvikaanga	kina	alngunak	ukmanginneghinniluku	sumeghtaghaatkefqaan	pisqelluku.
B05_10_Acts_V29	Aqfasafsinga	tagiinga	qaqilqagpenanga.	Sangama	piiqestengnga?”
B05_10_Acts_V30	Cornelius-em	pikaa,	“Whaten	lliighumaan	akuwaaq	piiqellemtun	yughaamalunga	3-kellaagmi,	yuuk	manumkun	nekevuq	aatkii	nighugllaget.
B05_10_Acts_V31	Whaa	piinga,	‘Cornelius!	Kiyaghneghem	yughalleghten	nagaquumii,	neqamikiillu	aklumalghiinun	kayusighilleghten.
B05_10_Acts_V32	Joppa-mun	kina	kevgaqigu	aqfasqelluku	Simon	Peter.	Simon-enkunituq	sanaghtistemi,	mangteghaa	esnemetuq.’
B05_10_Acts_V33	Enkaam	tawaninginaq	aqfasqamken,	quyakamken	tagilghiiten.	Liisimakluku	Kiyaghneghem	nayuqellgha	qamaglluta	whaanlengughni	nagaqughyugaghput	sangwaa	qamaglluku	Atanghem	elpenun	aapghesqegkaa	whangkunnun.”
B05_10_Acts_V34	Taagken	Peter-em	pikii,	“Taawa	ipa	liigikaqa	Kiyaghneq	taniillghiteftuq,	tawatengwaaq	pikayuguftaa	tamaghhaghllagan	yuuk	ataasistun.
B05_10_Acts_V35	Tuguklighyaghqaqaa	kina	alngunak	nakumiinguyaghngaan	alikilghii	ellmineng,	pinitunllu	pikayuk.
B05_10_Acts_V36	Liisimakaghsi	Kiyaghneghem	ungipaa	ungipaqegkaq	Israel-eghmiinun,	taana	Pinilghii	Ungipaq	yuget	nekeggmellengusighqaqaat	Kiyaghneghmun	Jesus	Christ-akun.	Jesus	Christ-a,	Atanqaa	tamaghhaghwaaghmi	yugem.
B05_10_Acts_V37	Liisimakaghsi	taana	ungipaq	mingitkaaguq	Judea-lqaaghaghmi,	piinliqaq	Galilee-mi	John-em	ungipaqaqngagu	paaptaayelleq.
B05_10_Acts_V38	Liisimakaghsi	Jesus	Nazareth-eghmii,	Kiyaghneghem	imiqaa	Agleghnalghiigneng	Taghneghagneng,	aghtughyaghqaanghilleghmengllu.	Navek	alngunak	pineghmini	pinitun	piiqegkangi	yuget,	naallghuquqiillu	tamaakut	Tughneghaam	aaghqutaqegkii,	qayughllak	Kiyaghneq	Jesus-melnguq.
B05_10_Acts_V39	Whangkuta	apostle-eni	liisimakistenguukut	tamaghhaanun	tawaten	pillghanun	Jews-et	nunangitni,	Jerusalem-emillu.	Tuqutkaqaat	tuquuqaalluku	qaquurakun.
B05_10_Acts_V40	Iwernga	pingayiitangani	aghneghem	Kiyaghneghem	unguvaghtestekaqaa	tuqulleghmeng,	esghaghtestekaqaallu	yugnun.
B05_10_Acts_V41	Iwernga	qamaglluni	yugem	esghaamangitaa.	Whangkuta	esghaqaqaghput	qayughllak	Kiyaghneghem	nakmikegkaqiinkut	liisimakistenguluta.	Talwa	neghelgusiqaqaghputlu	meghelgusiqaqaghputlu	kingunganeng	unguvaghtestellghan	tuqulleghmeng.
B05_10_Acts_V42	Taagken	kayagtekaqiinkut	ungipaqesqelluku	Pinilghii	Ungipaq,	aapghesqegkaaguqlu	Kiyaghneghmun	nakmikegkaqniluni	nanqigtistenguluni	unguvalghiinunllu	tuqukanunllu.
B05_10_Acts_V43	Qamaglluteng	uuknaliqistet	pikaagut,	kitumnguq	alngunak	ugpeqegkumigu	aatghakun,	seghevutellengyaghqaaguq	seghleghqelleghmineng.”
B05_10_Acts_V44	Peter	paninang	akuzimaluku	qamaglluki	nagallghiit	ungipameng	Agleghnalghiim	Taghnegham	iitqii,	enkaam	allaaghlluwhatun	akuzistekiillu	usuqistekiillu	Kiyaghneghmeng.	Circumcise-ekat	ugpeqat	Joppa-meng	maligutkat	Peter-mun	saghiighayukat	nagasamegteki	tawaten	akuzillghiit.	Liigikegkaat	Kiyaghneghem	Agleghnalghiik	Taghneghak	tunusaqegkek	talwa	Gentile-enun.	Taagken	Peter-em	pikii,
B05_10_Acts_V47	“Ukut	yuget	allgeghutut	Agleghnalghiigneng	Taghneghagneng	whangkuteghpigaghestun.	Kitumngam	paaptaayesnanighnaqaki	meghqun?”
B05_10_Acts_V48	Taagken	qelqii	paaptaayesqelluki	Aatghakun	Jesus	Christ-am.	Taam	kingunganeng	ellmeggnitaghiisqegkaat	Peter.
B05_11_Acts_V1	Apostle-etlu	ugpeqatlu	Judea-melnguut	nagaquqiit	Gentile-enunllu	ugpequmaniluki	Kiyaghneghem	akuzitangi.
B05_11_Acts_V2	Peter	kaasan	Jerusalem-emun,	Jews-et	ugpeqat	circumcise-eghiyukat	Gentile-et	ugpeqiitneng	seghlequuqaat	Peter,	pikaat,
B05_11_Acts_V3	“Sangan	circumcize-emangilnguut	iteghvikluki	nengitnun	neghelgusighsiki?”
B05_11_Acts_V4	Liigikesqelluki	Peter-em	esghaghwaalleghmineng	kenlanga	aapqaa	sangwaa	qamaglluku	apeghiiqaq.
B05_11_Acts_V5	“Joppa-mi	yughaamalunga	esghaghwaaqaagunga.	Esghaghaqa	qiipaghaghllagsugni	estamatgun	tekerqaakun	ukigtekangat	qilagmeng	whangamnun.
B05_11_Acts_V6	Tawavek	yuvghiighwaaghyaqegka	imaqeftuq	allaaghhiinaghneng	teghikusaneng,	reptile-eneng,	qawaagneng	tengaakayugneng.
B05_11_Acts_V7	Taagken	ma	nagaqughaqa	whaten	pilghii,	‘Peter,	makelluten	tuqutiluten	neghi!’
B05_11_Acts_V8	Iwernga	kiimsighaqa,	‘Yeghlegillu	Ataneq!	Neghigatanka	tamaakut	ukmanginneghilnguut	neqet	iinghutkat.’
B05_11_Acts_V9	“Mem	pilaataghaanga	qilagmeng,	‘Kiyaghneghem	ukmangiqaqii	tamaakut,	ukmanginneghinniluki	sumeghtaghaatkesaghqaqenghitaten.’
B05_11_Acts_V10	Tawaten	pikaaguq	pingayuneng	ketwhell.	Taagken	qamaglluteng	taakut	aga	qilagmun	mayuutaqutlu,
B05_11_Acts_V11	whaa	yuget	pingayut	kaatut	tukumnun,	kevgaaftut	whangamnun	Caesarea-meng.
B05_11_Acts_V12	Agleghnalghiim	Taghnegham	qaqilqafqaama	maligtesqii.	Ukutlu	aghvinlek	yuget	ugpeqaalguteput	maligutut	Joppa-meng	Caesarea-mun.	Kaalluta	Cornelius-enkunun	iteghaatukut.
B05_11_Acts_V13	Cornelius-em	aapghaa	yaqulegmeng	esghaatelleni	nemini,	yaqulgemnguq	whaten	pii,	‘Joppa-mun	aqfastigu	yuuk	aatqelghii	Simon	Peter-meng.
B05_11_Acts_V14	Ungipaalleqiisi	nengllugutkullghiini	naten	yugulillengelleghqameng.’
B05_11_Acts_V15	Enkaam	akuziiqungallu	Agleghnalghiim	Taghnegham	iitghii	tawatengwaaq	whangkunnun	itelleghmitun	Pentecost-em	Aghneghani.
B05_11_Acts_V16	Taagken	neqangughaqa	Atanghem	pillgha	whaten,	‘John	paaptaayelaqaaguq	meghqun,	iwernga	elpesi	paaptaayellequsi	Agleghnalghiignekun	Taghneghagnekun.’
B05_11_Acts_V17	Enkaam	Kiyaghneghem	tuunumakaki	Gentile-et	taagken	ataasimeng	tunusameng	tuunegkamineng	whangkunnun	ugpeqaqngamteggu	Ataneq	Jesus	Christ-a,	whanga	kinanguzinga	aghuliighhnaqsaghqaaluku	Kiyaghneq	tawaten	pillghaneng	Gentile-enun?”
B05_11_Acts_V18	Tawaten	Peter-em	piyisteng	qallegnanighluteng,	yeghlegi	usuqegkaat	Kiyaghneq.	Pikat,	“Taawa	liigikaghput	Kiyaghneghem	talwa	Gentile-et	pilleghqalisimakangi	avuteghqesqelluki	seghleghqellghitneng,	unguvallengesqellukillu	kenlengilngughmeng	unguvalleghmeng!”
B05_11_Acts_V19	Stephen-em	tuqutellgha	kenlekluku	Jews-et	amyuutkegkiit	ugpeqat,	enkaam	anakat	Jerusalem-emeng.	Aghulaquutkat	kenlanga	Phoenicia-mun,	Cyprus-mun,	Antioch-munllu.	Igleghutkelluku	ungipaqegkiit	Pinilghiit	Ungipat	Jews-nginaghhaghnun.
B05_11_Acts_V20	Iwernga	ilangi	ugpeqat	Cyprus-mengllu	Cyrene-mengllu	Antioch-etkat,	kaalluteng	ungipaqegkaat	Ataneq	Jesus	talwa	Jews-ngunghilngughnun.
B05_11_Acts_V21	Atanghem	aghtughyaghqaanghillgha	ellngitnitkaalghii,	enkaam	uglapestaaq	yuuk	ugpeghtuulluni	qiivuutkaq	Ataneghmun.
B05_11_Acts_V22	Ugpeqat	Jerusalem-emelnguut	nagalluku	Peter,	Barnabas	kayagtekaat	Antioch-mun.
B05_11_Acts_V23	Kaasalghiimi	uglaapiglleghhii	yuuk	ugpeghtuulluni	ayuqeftuq,	enkaam	quyaghllakaq	qayughllak	liigikegkaa	Kiyaghneghem	piniqingalleghllaga	yugnun.	Barnabas	pinilghiingulghii	yuuk,	imighngaghllaklu	Agleghnalghiigneng	Taghneghagneng,	ugpeqillelegllaklu.	Taagken	allangughtefqiita	ataasiighmetekestiisqegkii	Ataneghmun.	Wataqaaghaq	ilangitallu	yuget	ugpeqegkaat	Ataneq.
B05_11_Acts_V25	Taagken	Barnabas-em	Saul	ivaghyaghtuqaa	Tarsus-mun.
B05_11_Acts_V26	Naalkesamigu	kelqegkaa	Antioch-mun.	Ataasiq	ayumiqulleq	tamaantelleghmegni	ilataqlutek	ugpeqanun	apeghtughikak	yulghuteghllagnun.	Tamaani	Antioch-mi	ugpeqat	atighyuwhaaqiit,	“Christian-et.”
B05_11_Acts_V27	Tamaani	ilangi	uuknaliqistem	Jerusalem-emeng	Antioch-mun	tagikat.
B05_11_Acts_V28	Ataasiq	Agabus-nguftuq,	nekevluni	uuknaliqegkaq	Taghneghagnekun	neqangisagllagnaqniluku	tamangani.	Taawa	neqangisagllakaq	Claudius	Umiilegpigaaluku.
B05_11_Acts_V29	Ugpeqat	ugpeqaalguteteng	Judea-melnguut	kayusighyukiit	pitutalmegestun.
B05_11_Acts_V30	Enkaam	qerngughtiluteng	manimeng	tuyughikat	elder-enun	Jerusalem-emelngughnun	Barnabas-enkugnekun	Saul-enkugnekun.
B05_12_Acts_V1	Nani	tamaani	pilleghmi	Umiilgem	Herod-em	amyuutkesagutkii	ilangi	ugpeqat.
B05_12_Acts_V2	John-em	anglegutanga	James	tuqutestekaa	savigpagkun.
B05_12_Acts_V3	Umiilgem	Herod-em	liigiksamigu	Jews-eneng	efqughtilleni	tawaten	pilleghmikun,	qelghutkaa	Peter	tugusqelluku.	(Tawaten	pikaaftuq	Neqenghaghqengnguluki	Yeast-aliimangilngughmeng	Neqekrangllameng.)
B05_12_Acts_V4	Peter	tuguyatgu,	Umiilgem	Herod-em	qelghutkaa	16-eghyagnun	pilluwaghtenun	kelengakesqelluku	estamakaghtiita	kipullgutaqluki.	Yugtuqami	nanqigsukaa	kingunganeng	Passover-em.
B05_12_Acts_V5	Enkaam	Peter	anusimingllaghvigmetestekaa.	Iwernga	ugpeqat	yughaatkeghllakaat	Kiyaghneghmun.
B05_12_Acts_V6	Peter	qavaalghii	maalghuk	kelengakistek	akulegkeni,	petugngalghiillu	malghugneghteggun	qiipraghutetgun.	Allameng	anusimingllaghvigem	amiga	kelengakistelek.	Whaa	aghtekan	Herod-em	tagitesnaqngukanga	yugnun	nanqigtesqelluku.
B05_12_Acts_V7	Atanghem	yaqulga	aliighaghtekaq,	enkaam	nighuk	kuukgutkaq	anusimingllaghvigem	ilunganun.	Yaqulgem	Peter	tuuyngakun	aghulalluku,	teghtughlluku	pikaa,	“Egmiinaq	maketen!”	Tawaninginaq	qiipraghutet	ifkaquutkat	iigganeng.
B05_12_Acts_V8	Taagken	yaqulgem	pikaa,	“Pilugugluten	kaamgegken	aatikek.”	Peter	pisqellghatun	pikaq.	Yaqulgem	pilaataqaa,	“Qaasligken	aallukek	maligtinga.”
B05_12_Acts_V9	Enkaam	Peter-em	maligtekaa.	Ugpequmangitngwaaqaqsaqanga	aanutelleni,	yeghlegi	sumeghtaghaqaq	esghaghwaaghniluni.
B05_12_Acts_V10	Sivuliitlu	tuunglighhiillu	kelengakistet	naghughlluki	kaatkak	savikenghaaghmun	amigmun.	Amik	ellmineng	qelpeghyan,	aanlutek	igleghteghngaagmek	tumetgun	yaqulek	aviitqaghtekaq.
B05_12_Acts_V11	Taagken	Peter-em	liigikngwaaqaa	samatni	enkaam	pikaq,	“Taawa	ipanguftuq	Atanghem	kayagsimaa	yaquleni	iqitutesqellunga	Herod-meng,	Jews-etlu	salleghqiitneng.”
B05_12_Acts_V12	Liigikluku	samatni	Mary-nkunun	aglaqaq,	John	Mark-em	naanganun.	Tawani	yulghun	qerngughulluni	yughaateghllagulghii	qerngaghmi.
B05_12_Acts_V13	Peter	eslaklighqun	amigkun	tenglugtughyan	aghnaghaam	qepghaghtem,	Rhoda-m	qelpeghusaghtuqaa.
B05_12_Acts_V14	Liisuqsamigu	Peter-em	menga,	quyaghllagem	angtalanganeng	qelpeghutegpenaan,	yeghlegi	ilutmun	iitqaghlluni	aapqaa	qakma	Peter	manughamenniluku.
B05_12_Acts_V15	Iwernga	pikaat,	“Temngi	piiten!”	Iwernga	sagiqutkii	ipanguniluku.	Taagken	pikaat,	“Yaqulkenghitaguwha.”
B05_12_Acts_V16	Qakma	Peter	tenglugtuumanginaqaq.	Qelpeghusaqmegteggu	ellnganguftuq	enkaam	saghiighayukat.
B05_12_Acts_V17	Peter-em	apaqukii	qallegnaniisqelluki,	enkaam	ungipamsugutngwaaqii	Atanghem	aanutellghaneng	anusimingllaghvigmeng.	Pikiillu,	“Aapqaghnakefsinga	James-munllu	ugpeqaalgutemnnunllu	tawaten	pimanilunga.”	Taagken	aanluni	natmun	pikaq.
B05_12_Acts_V18	Aghtaghaghaqaallu	kelengakistet	aviilngaqaat	Peter,	alingrughumaghmeng	kukriqegkat	samatanga.
B05_12_Acts_V19	Herod-em	ivaghtesimayaqanga	iwernga	naalkumangitkaat.	Enkaam	kelengakistet	aapqughaaghtesluki	nalluksatgu	tuququghtestekii.	Taam	kingunganeng	Herod	Judea-meng	Caesarea-lluni	tamaanteghraakaq.
B05_12_Acts_V20	Umiilgem	Herod-em	ugumiyaguteghllagukangi	Tyre-eghmiitlu	Sidon-eghmiitlu,	iwernga	tamaakumiit	yuget	kayagtekiit	Blastus-mun	akuzitunnaqaghtesqelluteng	Herod-mun.	Blastus	igleghutistekegkanga	Umiilgem	Herod-em	mangteghaghllagan.	Kaalluteng	aaptekaat	Blastus	akuzitutaghtesqelluteng	umiilegmun.	Tawaten	pikaalghiit	neqengnanighnayukameng	Herod-em	nunanganeng.
B05_12_Acts_V21	Tawani	aghneghmi	pivigkameggni	Herod-em	umiilgusit	aatkani	aatqughluki	aqumluni	aqumutaghllagegmikun	akuzikaq.
B05_12_Acts_V22	Taaqsan	akuzineghmeng	yuget	akilghuukat,	“Yugunghituq	akuzilghii,	naliqaat	kiyaghneghet!”
B05_12_Acts_V23	Tawaninginaq	Atanghem	yaqulgan	qinuyugtesteghllakaa	Herod,	qayughllak	tugukliqanga	quulvalleq	Kiyaghneghem	pinga.	Unguvaghmi	kingugtaaghllagluni	tuqukaq.
B05_12_Acts_V24	Taawa	Kiyaghneghem	ungipii	mingisimanginaqat	enkaam	wata	yuuk	ugpeghtuutkaq.
B05_12_Acts_V25	Taakuk	Barnabas-enkuk	Saul-enkuk	apeghiighyamegnegu	qepghaqaghtek	Jerusalem-emi,	Antioch-mun	uteghniqak	kelqelluku	John	Mark.
B05_13_Acts_V1	Antioch-mi	ugpeqam	ilangi	uuknaliqistenguftutlu	apeghtughistenguftutlu.	Taakunguftut	Barnabas,	Simeon,	atilqelghii	Niger-meng,	Lucius	(Cyrene-meng	pi),	Manaen	(anglilgutanga	umiilgem	Herod-em),	Saul-llu.
B05_13_Acts_V2	Maniguusimaluki	Ataneghmun,	fast-emalukillu,	Agleghnalghiim	Taghnegham	pikii,	“Aaftekek	Barnabas-enkuk	Saul-enkuk,	qayughllak	nakmikagka	allaneng	qepghaqameng	qepghiisqellukek	whangamnun.”
B05_13_Acts_V3	Taaqsameng	fast-elleghmengllu	yughalleghmengllu	saaflukek	yughaatkellukek	aghulaqestekagket.
B05_13_Acts_V4	Barnabas-enkuk	Saul-enkuk,	Agleghnalghiim	Taghnegham	kayagsistek,	Seleucia-tkak	kelqelluku	John	Mark	kayutnguluku.	Tamaaken	angyaghpagkun	qiighqamun	Cyprus-mun	pikat.	Kaasameng	Salamis-mun	synagogue-ngitni	ungipaqikat	akuzitanganeng	Kiyaghneghem.
B05_13_Acts_V6	Salamis-meng	igleghakat	inglunganun	qiighqam	Paphos-mun	kaatelleghmeggnun	kenlanga.	Tamaani	nallaqaat	yuuk	alignalghii	aatgha	Bar-Jesus,	uuknaliqestesighwaaq,	Jews-a.
B05_13_Acts_V7	Qiighqam	Governor-ngan	Sergius	Paulus-em	ilakumtaagha.	Sergius	Paulus	pillegllak.	Aqfastekakek	Barnabas-enkuk	Saul-enkuk	nagannaluki	Kiyaghneghem	akuzitangi.
B05_13_Acts_V8	Iwernga	Bar-Jesus-em	alignalghiim,	ateghalgem	Elymas-meng,	aaghtiiraaqakek	governor-a	ugpeghnayukan.	(Ateq	Elymas,	Greek-stun	whaten	pisiilghii,	alignalghii.)
B05_13_Acts_V9	Taagken	Saul-em,	ateghaqelghiim	Paul-meng,	imighngalghiim	Agleghnalghiigneng	Taghneghagneng,	esghapagtughluku	alignalghii
B05_13_Acts_V10	pikaa,	“Uyuq	Tughneghaam	ighnegha!	Ugumikan	sangwaa	qamaglluku	pinilghii.	Iqlengasagllaguutenllu	seghletunllu	pisteghllaguuten.	Taaqnaqenghisikii	iqlengiqusiqneghmeng	Atanghem	apeghtuusii?
B05_13_Acts_V11	Whaa	Atanghem	aghyuughnaqaaten	ayaastemmeng,	enkaam	esghaatelghaghtughnaanghituten	aghneghem	nighuganeng.”	Tawaninginaq	Elymas-em	iiskek	mamleghqwaakak,	enkaam	tamaani	eflughwaaghmeng	ivaghikaq	kitumun	tasluqiisqelluni.
B05_13_Acts_V12	Governor-a	ugpeqaq	esghapagluku	tawaten	pilghii,	saghiighayagutkaallu	apeghtuusaq	Ataneghmeng	ayuqelghii.
B05_13_Acts_V13	Paul-enkut	igleghalgutkullghiit	angyaghpagkun	igleghtekat	Paphos-meng,	Perga-mun	Pamphylia-melngughmun.	Tamaanlluki	John	Mark-em	unilluki	Jerusalem-emun	uteghniqaq.
B05_13_Acts_V14	Taagken	Paul-enkut	Perga-meng,	Antioch-etkat	Pisidia-melngughmun.	Sabbath-ngughsagu	synagogue-ngitnun	iteghluteng	aqumegkat.
B05_13_Acts_V15	Igleghutistengi	synagogue-em,	taaqsameng	atightuneghmeng	Liilightuusanengllu	uuknaliqistetlu	igaqegkiitneng,	kevgaqutkiit	Paul-enkut	whaten	pisqelluki,	“Ugpeqaalgutemnni,	ungipalgukufsi	iknaqsuugusighqameng	ugpellemnnun,	saaqetsi	akuzitek.”
B05_13_Acts_V16	Taagken	Paul	nekevluni	apaqumaghmi	pikii,	“Israel-eghmiini,	elpesillu	Gentile-eni	maniguutkayugni	Kiyaghneghmun,	nagatengnga!
B05_13_Acts_V17	Whangkuta	Israel-eghmiini	maniguqamta	Kiyaghneghem	nakmikegkaqii	sivuneput,	nulasteghllakaqiillu	nunataawaqngata	Egypt-mi.	Taakwaningani	qepghaghtelaaghughtekat	iwernga	Kiyaghneghem	aghtughyaghqaanghilleghllagmikun	aghulaqutkaqii	Egypt-meng.
B05_13_Acts_V18	Kilgaanilluki	qaatkutepagllanghiteghngaata	ellminun	paninang	aflengakegkaqii	ketwhell	40	ayumiqulleghni.
B05_13_Acts_V19	Taagken	Kiyaghneghem	naafqesamiki	taakut	maaghraghvinlek	ramket	Canaan-melnguut	nunaksaqangat	piliitestekaqaa	sivunemnnun	pagitaqesqelluku.
B05_13_Acts_V20	Entaqun	450-nguut	ayumiqullghet	Kiyaghneghem	nakmikellghaneng	sivuneput	kenlanga	nuna	piliitellghitnun.	“Taam	kingunganeng	nanqigtistengestaataqaqii	igleghutesqelluki	kenlanga	Samuel	uuknaliqista	igleghutistekaaghtellghitnun.
B05_13_Acts_V21	Taagken	umiilengyuwaqngata	Kiyaghneghem	nakmikegkaqaa	Saul	umiilkesqelluku	Kish-em	ighnegha,	Benjamin-em	ramkenganeng	pi.	Umiilgukaaguq	40	ayumiqulleghni.
B05_13_Acts_V22	Kiyaghneghem	umiilgunanightesamigu	Saul,	David	umiileliitestekaa	ellngitnun.	Kiyaghneghem	akuzitkegkaqaa	whaten,	‘Jesse-m	ighnegha	David	umiilgughtesugaqa.	Tawatelnguq	yuuk	piyukaqaqa,	qayughllak	piyaghqaqaa	sangwaa	alngunak	piyukegkaqa.’
B05_13_Acts_V23	“Taakwaningani	David-em	kingunghakun	Kiyaghneghem	akeqilleghmitun	allgeghtestekaqaa	Yugulighista	Israel-eghmiinun.	Taana	yugulighista	Jesus-nguuq.
B05_13_Acts_V24	Jesus-em	salin	qepghaqani	piinlillghilluku	John	ungipaqikaaguq	Israel-eghmiinun	whaten,	‘Avuteghqellusi,	seghleghqennanighlusi,	paaptaayetek.’
B05_13_Acts_V25	John-em	qepghaqani	taaqsaghtungestaghluku	pikaaguq,	‘Kinangunilunga	piiqestengnga?	Whangangunghituq	utaqakaghsi.	Kingumneng	tagiyaghqaaguq	aangeghllalghii,	repall	whanga	pininghitunga	singiinun	itemtistengulunga.’
B05_13_Acts_V26	“Ugpeqaalgutemni,	Abraham-em	kingunghitni,	Gentile-enillu	maniguutkayugni	Kiyaghneghmun,	taana	ungipaa	yugulillghem	whangkunnun	pinguuq!
B05_13_Acts_V27	Jerusalem-eghmiit	igleghutistekullghiit	nallukegkaqaat	Jesus	Yugulighistengutanga,	qaywa	Sabbath-a	tamaghhaan	nagateghngaaghmegteki	uuknaliqistet	igaqegkiit.	Naqam	uuknaliqistet	igaqegkiit	apeghiiqaqiit	agghitkaqngamegteggu	Jesus	tuqunnaluku.
B05_13_Acts_V28	Taawa	legan	temngi	apalliiteghngaan	tuqutusighqameng	Pilate-mun	tuqutesqegkaqaat.
B05_13_Acts_V29	Legan	Akuzitet	Igaqegkat	pinaqnillghistun	pikaqaat.	Taagken	qaquurameng	ateghlluku	lliifqaqaat,
B05_13_Acts_V30	iwernga	Kiyaghneghem	unguvaghtestekaqaa	tuqulleghmeng.
B05_13_Acts_V31	Taam	kingunganeng	igleghalgutkegkiita	Jesus-em	Galilee-meng,	Jerusalem-emun	esghaghaataqaqaat	qafsinegyagni	aghneghni.	Ellnginguut	ungipalghiit	yumnnun	esghaamaniluku	Jesus	unguvaluku.
B05_13_Acts_V32	“Whaten	pikaagut,	‘Ungipaatamsi	Pinilghiineng	Ungipaneng	Kiyaghneghem	akequsaqegkaaneng	sivunemnnun.
B05_13_Acts_V33	Apeghiighumaa	akequsani	whangkunnun	kingunghitnun,	unguvaghtestelleghmikun	Jesus	tuqulleghmeng.’	Kiyaghneq	pikaaguq	whaten	Psalm	2-mi,	‘Elpek	Ighneqamken,	aghneghmi	whani	Ataliitaghpenga.’
B05_13_Acts_V34	Kiyaghneghem	unguvaghtestekaqaa	Jesus	tuqulleghmeng	enkaangam	allamengllu	tuqunaanghituq	aghyughyaghqaaluni.	Enkaam	Kiyaghneq	pikaaguq,	‘Agleghnalghiit	akequsaqegkanka	David-mun	ipapestaaq	quyastisiqelleqanka	elpesinun.’
B05_13_Acts_V35	Ilangani	Psalms-em	Kiyaghneq	pikaaguq,	‘Agleghnalghiin	aghusnaanghitaqa	lliveghmi.’
B05_13_Acts_V36	“David-em	unguvalleghmini	atuqegkaqaa	Kiyaghneghem	piyukellgha.	Taagken	qavaghyan	qunguqaqaat	sivunghan	saaghwitgun,	yugusii	aghukaaguq	lliveghmi.
B05_13_Acts_V37	Iwernga	taana	Kiyaghneghem	unguvaghtestekaa	tuqulleghmeng	aghumangituq.
B05_13_Acts_V38	Ugpeqaalgutemni,	elpesinun	liitesqesugaqa	Jesus-kun	yuget	seghleghqellghit	seghevutellengegkayuguut.	Taanata	ungipaqegkegka	elpesinun.
B05_13_Acts_V39	Qaatkutellghem	Moses-em	Liilightuusiitgun	kina	alngunak	itemunnaanghitaa	seghleghqellghaneng,	iwernga	kitum	alngunak	ugpeqegkumigu	Jesus,	itemusaghqaaguq	tamaghhaaneng	seghleghqelleghmineng.
B05_13_Acts_V40	Kiyaghneq	pikaaguq	uuknaliqistetgun	whaten,	‘Nagatek	elpesi	aygughitalghiini.	Saaqetsi	saghiighayuglusi	tuqutek,	qayughllak	unguvangulusi	sallequnga	iwernga	ugpeqnaanghitaghsi	talwa	kitum	ungipaateghngiisi.’	Kelengalusi,	luuraq	tawaten	pinayukafsi.”
B05_13_Acts_V42	Paul-enkuk	Barnabas-enkuk	synagogue-meng	aanumalukek	alla	tagisqegkagket	tuunglighhaani	Sabbath-em,	wata	ungipiqutesqelluteng.
B05_13_Acts_V43	Aanleghaasameng	Jews-elghutetlu,	Gentile-elghutetlu	maniguutkayuget	Kiyaghneghmun	Jews-estun,	maligutkat	Paul-enkugnun	Barnabas-enkugnun.	Apostle-ek	kayemegkiik	kiyaghtekestiisqelluki	sighimakluku	Kiyaghneghem	nangllegtallgha.
B05_13_Acts_V44	Tuunglighhaani	Sabbath-em	qamagtevzighluteng	Antioch-eghmiit	nagasaatkat	Atanghem	ungipaaneng.
B05_13_Acts_V45	Jews-et	aqinakat	esghaghyamegteki	yulghuteghllaget	enkaam	Paul	kipullginaqaat,	seghleqegkaatlu.
B05_13_Acts_V46	Iwernga	Paul-enkuk	Barnabas-enkuk	tetugpenaki	Jews-et	pikiik,	“Kiyaghneghem	ungipaa	elpesinun	sivukluni	apeghyaghqaayaghtuq	iwernga	nagasugumangitusi.	Kiyaghneghem	ungipaa	ighsakegkaqutegpesineng,	palaqegkaategpesinengllu	kenlengilngughmeng	unguvallengelleghqaghpesineng,	whaa	Gentile-enun	ungipaqinaqukut	Kiyaghneghem	ungipaaneng.
B05_13_Acts_V47	Tawaten	piikut	qayughllak	Atanghem	qelqaqiinkut	whaten,	‘Nakmikegkaqamsi	nighugulusi	Gentile-enun,	aapghesqelluku	yugulilleq	nunataghhaanun	tamaghhaanun.’”
B05_13_Acts_V48	Gentile-et	nagaqughluki	taakut	akuzitet	quyaghllakat,	pikaalghiitlu,	“Kiyaghneghem	ungipaa	piniipigtuq.”	Tamaakut	Kiyaghneghem	nakmikegkii	kenlengilngughmeng	unguvallengesqelluki	ugpeqikat	ungipameng.
B05_13_Acts_V49	Enkaam	tamaani	Antioch-mi,	uvitanganilngughnillu	nunani	Atanghem	ungipaa	mingitkaq.
B05_13_Acts_V50	Iwernga	Jews-et	takukiit	Gentile-et	aghniit	maniguutkayuget	Kiyaghneghmun,	igleghutistengillu	Antioch-em	naavguunnalukek	Paul-enkuk	Barnabas-enkuk.	Tamaaken	apalluqluku	amyuutkegkagket	taakuk	yugek,	aghulaqestekagketlu	nunameggneng.
B05_13_Acts_V51	Enkaam	apostle-ek	itegatek	pagulangiqiik	kelgunnaluku	peggniluki	kipullginaalghiit	Kiyaghneghem	ungipaaneng.	Taagken	Iconium-emun	aghulaqegkak.
B05_13_Acts_V52	Iwernga	tamaakut	ugpeqat	Antioch-melnguut	quyangaghllagetlu,	imighngalghiitlu	Agleghnalghiigneng	Taghneghagneng.
B05_14_Acts_V1	Iconium-emi	Paul-enkuk	Barnabas-enkuk	piiqelleghmegetun	synagogue-mun	aglaqak.	Tawani	whateghlluwaaq	akuzikak	repall	Jews-elghutetlu,	Gentile-elghutetlu	ugpeghtuutkat.
B05_14_Acts_V2	Enkaam	Iconium-emetelqinaqak,	tamaani	tetugpenatek	ungipaqikak	Ataneghmeng.	Paul-enkuk	Barnabas-enkuk	Atanghem	allaaghlluwhaghtisteghllagaataqakek	yugnun	ipangutanga	liigikesqelluku	ungipaqegkaak	Atanghem	nangllegtallgha.	Iwernga	ugpeghyugumangilnguut	Jews-et	Gentile-enun	seghletun	sumeghtaghaatkestekiit	ugpeqat.
B05_14_Acts_V4	Enkaam	Iconium-eghmiit	malghughkegkat,	ilangi	ilatkat	Jews-enun,	ilangi	apostle-enun.
B05_14_Acts_V5	Taagken	ilangita	Gentile-etlu,	Jews-etlu	maligulluteng	igleghutistemeggnun	amyuutkesukagket	apostle-ek,	milughpagaataghhiinaqlu	tuqusukagket.
B05_14_Acts_V6	Nagaqughyamek	yugnun	tawaten	pinaqnilutek,	qimakak	Lycaonia-m	neghllagegkenun	Lystra-munllu,	Derbe-munllu,	uvitegkenilngughnunllu	nenun.
B05_14_Acts_V7	Enkaam	tamaani	ungipaqegkiik	Pinilghiit	Ungipat.
B05_14_Acts_V8	Lystra-minguq	taawa	yuuk	itegii	natelnguut	allgenghhaghhaatmineng	ima	enkaam	piyugigalnguq.
B05_14_Acts_V9	Aqumgaghmi	tawani	nagatkaa	Paul	akuzilghii.	Paul-em	liigikegkaa	yuuk	ugpelghii	Kiyaghneghmun	naallghulleqniluni.
B05_14_Acts_V10	Enkaam	qiivluku	tawavek	iglagtupiglluni	pikaa,	“Nekevngwaaghi	itegaghpegun!”	Aga	yuuk	nekefqaghlluni	tamaani	piyukaq.
B05_14_Acts_V11	Yulghutet	esghapagluku	Paul-em	naallghutillgha	araghaataatkat	Lycaonia-ghmiistun,	“Yuguluteng	kiyaghneghet	takwiinkut!”
B05_14_Acts_V12	Barnabas	Zeus-ngunikaat	enkaam	Paul	Hermes-ngunikaat	kiyang	akuzistengutanganeng.
B05_14_Acts_V13	Priest-ngan	Zeus-emllu,	yugetlu	aghqerraaghyukagket	Paul-enkuk	Barnabas-enkuk.	Enkaam	priest-a	tagitkaq	teghikusamengllu	piitesiighaghmengllu	Lystra-m	mingllutangan	amigllaganun.	(Temple-a	kiyaghnengllaqamun	Zeus-mun	amigllagem	tunganganilnguq).
B05_14_Acts_V14	Iwernga	apostle-ek	Barnabas-enkuk	Paul-enkuk	liigiksamegneki	sanaqutangi	aatkatek	piiguqiik.	Taagken	aqfaasnaq	yugnun	qungangiitkak	araamaagmek,
B05_14_Acts_V15	“Ukughsi	yugni,	sangafsi	tawaten	pitsi?	Whangkutungllu	yuguukung	elpesistungwaaq!	Ungipaqiyaghtuugukung	Pinilghiineng	Ungipaneng	elpesinun,	tunullusi	satngunghilngughneng	maniguqaghpesineng	qiivesqellusi	unguvalghiimun	Kiyaghneghmun.	Ellngan	ulimakaqii	qilak,	nuna,	kellii,	sangwaallu	tamaghhaan	taakunilnguq.
B05_14_Acts_V16	Sivunghani	agani	Kiyaghneghem	qamaglluki	ramket	Jews-ngunghilnguut	piyukellghistun	pistekaqii.
B05_14_Acts_V17	Iwernga	tawateteghngaata	paninang	liisimakestekaaguq	unguvaniluni	pinitun	pilleghmikun	tamaghhaanun.	Eslallugughtestaqaa	nunivagseghat	nagusqelluki.	Ayumiqulleq	kaspuglluku	piitestaqii	piisaghqat	piitfigit	kaanneghata	neqelgusqellusi,	quyangasqellusillu.”
B05_14_Acts_V18	Paul-enkuk	Barnabas-enkuk	tawaten	akuzighngaayek	taawa	paninang	Lystra-ghmiit	aghqerraaghnaqutkegkagket.	Iwernga	pegnem	pisneghitkak.
B05_14_Acts_V19	Taagken	ilangi	Jews-et	Antioch-mengllu	Iconium-emengllu	kaatkat	Lystra-mun.	Lystra-ghmiinun	naavguullukek	ugumiitestekagket.	Enkaam	Jews-etlu,	Lystra-ghmiitlu	Paul	milughpagaataghluku	qamuqaat	nem	kelutanganun	sumeghmeggni	tuqumaniluku.
B05_14_Acts_V20	Iwernga	ugpeqat	takulaghaasatni	Paul	nekevluni	aglanqigtekaq	nemun.	Taagken	unaamingani	elkek	Barnabas-enkuk	Derbe-mun	aglaqak.
B05_14_Acts_V21	Paul-enkuk	Barnabas-enkuk	ungipaqikak	Pinilghiineng	Ungipaneng	Derbe-mi	enkaam	uglaq	maligsaaghtengughtekaq.	Taagken	Lystra-mun	pinqigtekak,	taagken	Iconium-emun,	Antioch-munllu	pikak	Pisidia-melngughmun.
B05_14_Acts_V22	Takuughaqamegni	tamaani	apeghtuqiik	ugpeqat	ugpeqillghit	wata	iknaqughtesqelluki,	kayemegkiiklu	ugpellghit	aghuliitesqelluki.	Pikiik,	“Uglapestaaq	seghleliilleq	atuqsaghqapestaaqaghput	iteghyaghqaaghhnaluta	Ataneghpagullghanun	Kiyaghneghem.”
B05_14_Acts_V23	Takuughaqamegnillu	nakmiightuqak	Elder-kaghqameng	igleghutesqelluki	ugpeqat.	Taagken	yughaamaagmek	fast-ekak.	Taam	kingunganeng	Ataneghmun	ugpeqegkamegnun	yughaatkegkiik	Elder-et	aflengakesqelluki.
B05_14_Acts_V24	Taagken	Pisidia-kun	igleghakak	Pamphylia-mun.
B05_14_Acts_V25	Tamaani	Perga-mi,	Pamphylia-melngughmi	ungipaqikak	Kiyaghneghem	akuzitanganeng.	Taaqsamek	tesamavek	Attalia-mun	pikak.
B05_14_Acts_V26	Taagken	Antioch-mun	angyaghpagkun	aghulaqegkak.	(Tamaani	Antioch-mi	ugpeqat	Paul-enkuk	Barnabas-enkuk	aghulaqellghillukek	yughaatkegkaqegkegket.	Aaputkaqegkegket	Kiyaghneghmun	kayusiitesqellukek	ungipaqillghegkeni.	Taananguuq	qepghaqaq	apeghiiqaak.)
B05_14_Acts_V27	Kaasamek	Antioch-mun	ugpeqat	qerngughtekiik.	Ungipaatkiik	Kiyaghneghem	apeghiillghaneng	ellmetegnegun,	aapqaaklu	Kiyaghneghmun	ugpeqilleghqalitellghi	Gentile-et.
B05_14_Acts_V28	Tamaani	muluughllakak	ugpeqani.
B05_15_Acts_V1	Taagken	Judea-meng	ilangi	yuget	tagiluteng	Antioch-mun	ugpeqanun	apeghtughikat,	“Yugulillengnaanghitusi	wetkuqun	circumcise-ekufsi	Moses-em	Liilightuusaan	qelellghatun.”
B05_15_Acts_V2	Iwernga	Paul-enkuk	Barnabas-enkuk	elngaatall	aaghtiiraaqiik	taakut	yuget	apeghtuusiitneng.	Enkaam	ugpeqat	nakmikegkiit	Paul-enkuk,	Barnabas-enkuk,	ilangillu	yuget	Antioch-meng	pit,	Jerusalem-etesqelluki	aapsaghtiisqelluki	apostle-etlu	Elder-etlu	qerngaghmelnguut	naliq	apeghtuusaq	elqughutngatanga.
B05_15_Acts_V3	Kayagsisteng	Paul-enkut	igleghatkelluku	Phoenicia-kunllu,	Samaria-kunllu	ugpeqat	tamaanlenguut	ungipaatkiit	Gentile-et	Kiyaghneghmun	qiivuusimaniluki,	enkaam	qamaglluteng	ugpeqat	quyateghllakat.
B05_15_Acts_V4	Kaasata	Jerusalem-emun	apostle-etlu,	Elder-etlu,	ugpeqatlu	upughatkiit.	Taagken	Paul-enkut	apeghlaataqaat	Kiyaghneghem	apeghiillgha	ellmegteggun.
B05_15_Acts_V5	Ilangi	ugpeqat	Pharisees-et	nekevluteng	pikat,	“Tamaakut	Gentile-et	yugulillengyaghqaanghitut	wetkuqun	circumcise-elutengllu,	qaatkullutengllu	Moses-em	Liilightuusaanun.”
B05_15_Acts_V6	Taagken	apostle-etlu	Elder-etlu	qerngughutkat	agghitkennalukek	taakuk.
B05_15_Acts_V7	Akuzitkenneghpagllakaat.	Taagken	Peter-em	nekevluni	pikii,	“Ugpeqaalgutemni,	liisimakaghsi	qavngaq	Kiyaghneghem	nakmikegkaqaanga	Gentile-enun	ungipaqisqellunga	Pinilghiineng	Ungipaneng	ugpeghesqelluki.
B05_15_Acts_V8	Kiyaghneghem	liisimakilghiim	yugem	tamaghhaan	sumeghtaghallghaneng,	tugukliqaqii	Gentile-et.	Kelgutkaqaa	tuguklighilleni	ellngitneng	tuunelleghmikun	Agleghnalghiik	Taghneghak	katam	tawaten	whangkunnun	tuunelleghmitun.
B05_15_Acts_V9	Whangkutestungwaaq	kiyaghutaqii;	whangkutestungwaaq	ukmangighaqii	ilungit	ugpenghata.
B05_15_Acts_V10	Enkaam	sangan'ngam	Kiyaghneq	sakraasnaqutkengngusteggu	qelelleghpesigun	Gentile-et	ugpeqiit	qaatkelluki	Liilightuusaput	kiyaghtesqelluki?	Talwa	sivunemtallu	whangkutallu	qaatkepagningilkeput	taakut	Liilightuusat	yugulillengnaluta.
B05_15_Acts_V11	Iwernga	ugpeqaghput	Kiyaghneghem	yugulikaqiinkut	kayusillghakun	Atanghem	Jesus-em	tawateghpigaq	Gentile-enun	pilleghmitun.”
B05_15_Acts_V12	Taagken	tawantullghiit	qallegnanighwaaghulluteng	nagatkagket	Barnabas-enkuk,	Paul-enkuk	aapqangik	ellmetegnegun	Kiyaghneghem	allaaghlluwhaghtillghi	Gentile-enun.
B05_15_Acts_V13	Akuzineghmeng	taaqsayek	James-em	pikii,	“Ugpeqaalgutemni,	nagataghtengnga!
B05_15_Acts_V14	Simon	Peter-em	ungipaatiinkut	naten	Kiyaghneghem	nakmikuqestallghi	Gentile-et	ellminun	katam	yuguluki.	Tawaten	pilleghmikun	liigikestekaqii	ellngitlu	piniqniluki.
B05_15_Acts_V15	Enkaam	Kiyaghneghem	sallgha	Gentile-enun	elqughutuq	uuknaliqistet	igaqegkiitnun.	Akuzitni	Igaqegkani	Ataneq	pikaaguq:
B05_15_Acts_V16	‘David-em	mangteghaa	uulqaaguq	iwernga	uteghnighlunga	nekefneqiglleqaqa.	Naavumayaghngaan	nallghusaghlleqaqa.
B05_15_Acts_V17	Taagken	qamaglluteng	ilangi	yuget	Gentile-eneng	nakmikegkama	whangamnun	katam	pinguluki,	ellngita	liisuglleqaat	Ataneq.
B05_15_Acts_V18	Atanghuuq	tawaten	akuzikaq,	ima	qavngarugllak	ellngan	liitestekaqii	tamaakut.’”
B05_15_Acts_V19	James-em	nagneghutkii,	“Enkaam	whanga	sumemni	Gentile-et	qiivegkat	Kiyaghneghmun	qaatkutesqughaafqiita	Liilightuusamnnun	pilteki.
B05_15_Acts_V20	Itupill	latatgun	neghesnaniilteki	neqmeng	aghqutkegkameng	kiyaghnengllaqanun,	qemitkameng	teghikusameng,	aawmeng;	ineghteltekillu	seghleghqusiqefqaan	sex	pisqelluku.
B05_15_Acts_V21	Tawaten	piyaghqaanghitut	qayughllak	Moses-em	Liilightuusaan	iinghutkaqii	tamaakut.	Ima	qavngarugllaggaaneng	Jews-et	nagataqiit	Liilightuusat	atightughluki	ungipaqenghatki	Sabbath-a	tamaghhaan,	nani	alngunak	synagogue-ni.”
B05_15_Acts_V22	Taagken	apostle-et,	Elder-et,	qamagllutengllu	ugpeqat	nakmiiqat	yugmeggneng	maligutesaghqameng	Paul-enkugnun	Barnabas-enkugnun	Antioch-mun	pinaqelghiignun.	Nakmikegkagket	Silas-enkuk	Judas-enkuk	ateghaqelghii	Barsabbas-meng.	Taakuk	yugek	Jerusalem-eghmiit	ugpeqiita	siivakepigtekagket.
B05_15_Acts_V23	Elkegnekun	tuyuqiit	latat	whaten	igaqegkat:	“Whangkuta	apostle-enillu	Elder-enillu	lataaqukut	Gentile-enun	ugpeqaalgutemnnun	Antioch-melngughnun,	Syria-melngughnun,	Cilicia-melngughnunllu,	quyakamsi!
B05_15_Acts_V24	Nagaquumaakut	yumtanguq	ilangita	takulusi	sameng	pilusi	seghleghyugtekaqiisillu	kukragyugtekaqiisillu.	Naqamllu	whangkuta	tawaten	pisqumangitaput.
B05_15_Acts_V25	Enkaam	qerngaamta	agghilluta	nakmikagput	Judas-enkuk	Silas-enkuk	maligutesqellukek	piniqegkamnnun	ugpeqaalgutemnnun	Barnabas-enkugnun	Paul-enkugnun,	elpesinun	pinaqelghiignun.
B05_15_Acts_V26	Taakuk	Barnabas-enkuk	Paul-enkuk	tuqusaghngiistek	pikaaguk	apalluqluku	Ataneghput	Jesus	Christ-a.
B05_15_Acts_V27	Judas-enkuk	Silas-enkuk	kayaggnaqagput	aapghwaaghesqelluki	taakut	ataasit	latatkegkaput	elpesinun.
B05_15_Acts_V28	Agleghnalghiimllu	Taghnegham,	whangkutallu	itagnaqamsi	allulluki	Jews-et	Liilightuusiit	atuqenghisaghngaaghpesiki	pisqelluki.	Iwernga	ukut	Liilightuusat	elpesinun	atuqesugaput:
B05_15_Acts_V29	Neghegpenasi	neqmeng	aghqutkegkameng	kiyaghnengllaqanun,	aawmeng,	teghikusameng	qemitkameng,	nuqetutaqiteggullu	sex-kun	seghleghqelleq.	Maligtekufsiki	taakut	Liilightuusat	taawa	pinitun	pillequsi.	Tawatenginaq	lataamsi.”
B05_15_Acts_V30	Taagken	taakut	yuget	aghulaqegkat	Jerusalem-emeng	Antioch-mun.	Kaasameng	qerngughlluki	ugpeqat	tuunegkiit	latat.
B05_15_Acts_V31	Atightughluki	latat	elngaatall	quyateghllakat	qayughllak	ilutughlleghiit.
B05_15_Acts_V32	Judas-enkuk	Silas-enkuk	elkeklu	uuknaliqistengulghiik,	enkaam	ungipaqiighaataghllakak	ugpeqanun	ugpellghit	iknaqughtesqelluki.
B05_15_Acts_V33	Tamaantelqinaghlutek	aghulaqsukak.	Enkaam	ugpeqat	aghulaqestekagket	whaten	pilukek,	“Nekeggmellelgutek	igleghalleghpetegni.”	Taagken	uteghniqak	kayagtistemegnun	Jerusalem-emelngughnun.
B05_15_Acts_V34	Iwernga	Silas	tamaansukaq.
B05_15_Acts_V35	Taakuk	Paul-enkuk	Barnabas-enkuk	Antioch-metaaghaqak.	Elkeklu	maligullutek	uglapiglleghhiinun	ugpeqanun	apeghtughikaklu	ungipaqikaklu	ungipaaneng	Atanghem.
B05_15_Acts_V36	Tagtalmi	Paul-em	pikaa	Barnabas,	“Takuughaqaaltegneki	ungipaqivikegkapung	Atanghem	ungipaaneng,	esghaghyaghtuultegneki	natetulangi	ugpeqaalgutepung.”
B05_15_Acts_V37	Barnabas-em	kelqesukaa	John	Mark,
B05_15_Acts_V38	iwernga	Paul-em	kelqesugumangilkanga,	qayughllak	Pamphylia-melluteng	John	Mark-em	unitkakek	qepghaqaghteng	taaqestegpenaan.
B05_15_Acts_V39	Paul-enkuk	Barnabas-enkuk	aaghtiiraaghutkeghllagluku	pelleghmun	aghulaquutkak.	Barnabas-em	kelqelluku	Mark	angyaghpagkun	Cyprus-mun	pikaq.
B05_15_Acts_V40	Enkaam	Paul-em	aghulaqfagilgami	nakmikegkaa	Silas	kelqennaluku.	Taagken	ugpeqat	yughaatkellukek	neghyukutkagket	Ataneghmun	aflengakesqellukek.
B05_15_Acts_V41	Igleghtekak	Syria-kunllu	Cilicia-kunllu	iknaqughsaamiita	ugpeqat	ugpellghit.
B05_16_Acts_V1	Paul	Derbe-tkaq	enkaam	taagken	nagneqaq	Lystra-mun,	tamaani	nallaqaa	ugpeqaq	yuuk	aatqelghii	Timothy-meng.	Naangallu	ugpeqaalghii	Jews-a,	naqam	atanga	Greek-a.
B05_16_Acts_V2	Ugpeqat	qamaglluteng	Lystra-melnguutlu	Iconium-emelnguutlu	akuzitkaqegkangat	Timothy	piniipiggniluku.
B05_16_Acts_V3	Paul-em	kelqesukaa	Timothy	kayutnguluku	enkaam	circumcise-estekaa.	Tawaten	pistekaa	tugukliisqelluku	Jews-enun,	qayughllak	tamaanlenguut	Jews-et	liisimakegkangat	atanga	Greek-ngulghii.
B05_16_Acts_V4	Taagken	igleghanguluteng	neghllagnun	kaanneghmeggni	ugpeqat	qaatkutesqaqegkangit	apostle-etlu,	Elder-etlu	liilightuusangllaqiitnun	Jerusalem-emi.
B05_16_Acts_V5	Enkaam	ugpeqat	wata	ugpeqiighataghaqat,	nulamanginaqatlu	aghhutanga	tamaghhaan.
B05_16_Acts_V6	Paul-enkut	igleghtekat	akulegkenkun	Phrygia-mllu,	Galatia-mllu,	qayughllak	Agleghnalghiim	Taghnegham	ungipaghtesimangilkangi	ungipameng	Asia-mi.
B05_16_Acts_V7	Tughwaaghluteng	Mysia-mun	nagneghnaqegkaayalghiit	Bithynia-mun,	iwernga	Jesus-em	Taghneghagkenka	pisneghitkii.
B05_16_Acts_V8	Enkaam	Mysia	naghughlluku	tesamavek	Troas-mun	pikat.
B05_16_Acts_V9	Unugmi	tawani	Paul-em	esghaghwaalleghqun	esghaqaa	yuuk	Macedonia-ghmii	tagsighralghii.	Yugem	maniguutepiglluni	pikaa,	“Tagiluten	Macedonia-mun	kayusiitaghtikut!”
B05_16_Acts_V10	Legan	Paul-em	esghaghwaallghan	kingunganeng	yataaghqukut	Macedonia-mun	pinaluta,	qayughllak	liigikegkefut	Kiyaghneghem	ungipaqisukanginkut	Pinilghiineng	Ungipaneng	tamaani.
B05_16_Acts_V11	Enkaam	telanangameng	nangaqaghtukut	Troas-meng	Samothrace-mun.	Unaamingani	Neapolis-mun	piikut.
B05_16_Acts_V12	Taagken	quutkun	kaatukut	neghllagmun	Philippi-mun	Macedonia-melngughmun	Rome-eghmiit	nelikiitnun.	Qafsinat	aghneghet	tamaantukut.
B05_16_Acts_V13	Tamaansimaluta	Sabbath-ngughsagu	mingllutem	amigllagakun	aanluta	kiiwegnun	piikut,	Jews-et	tawani	yughaataqnayukata.	Aghnam	ilangi	tawantuteftut	enkaam	aqumuulluta	aleghqughaput.
B05_16_Acts_V14	Ataasiq	nagallghii	Lydia-nguftuq,	Thyatira-ghmii,	akilpegaqayuk	esnegrukegtameng	qiipaghaghmeng,	maniguutkayuk	Kiyaghneghmun.	Atanghem	liigikestengngwaaqii	Paul-em	akuzitangi	Lydia-mun	enkaam	ugpeqegkii.
B05_16_Acts_V15	Qamaglluteng	nengllugutkullghiit	paaptaayeyameng	Lydia-m	aqelqangllaghiinkut,	“Sumeghpesini	ipapik	ugpeghumakuma	Ataneghqun,	whangkunnitaghhnayanghitsii?”	Enkaam	sagiqusinkut	ellngitnitukut.
B05_16_Acts_V16	Ataasimi	aghneghmi	kiiwem	esnenganilngughmun	yughaatfigmun	aglaamaluta,	nallaghaghput	qepghaghtelaaq	aghnaghaq	ilumikun	tughneghalek.	Taam	tughneghaam	uuknaliqutkestaqegkangi	sangwaat	sayaghqat	sivutghulluki.	Enkaam	piliitestengita	aklungighisiqngukangat.
B05_16_Acts_V17	Taam	aghnaghaam	maligsaaghiinkut	Paul-llu	whangkuta	akilghuumaghmi,	“Ukut	yuget	qepghaghtekii	Aangelleghpigaam	Kiyaghneghem!	Ungipaataqiisi	naten	yugulillengelleghqameng!”
B05_16_Acts_V18	Qafsinegllak	aghneq	tawaten	piiq.	Qenwatlu	Paul-em	qinuyagulluku	tughneghaq	ilunganilnguq	qiivluku	pikaa,	“Aatghakun	Jesus	Christ-am	qelghamken	aanesqelluten	ellnganeng!”	Tawaninginaq	tughneghaq	ilunganeng	aanegkaq.
B05_16_Acts_V19	Piliitestengita	liigiksamegteggu	allgeghututkesaghqaananiimatseng	aghnaghaq,	Paul-enkuk	Silas-enkuk	akuqaqagket.	Qamughsiighmeng	aglaatkagket	igleghutistenun	akilpegaghvigmelngughnun.
B05_16_Acts_V20	Taagken	igleghutistet	aglaallukek	Rome-eghmiit	nanqigtistengitnun	pikiit,	“Yugek	ukuk	Jew-nguuk,	seghleliighqiinguuk	maani.
B05_16_Acts_V21	Apeghtughiiquk	kiyaghtaalleghmeng	whangkuta	Rome-eghmiini	liilightuusamta	iinghutkiitneng.	Tamaaken	apalluqluku	apeghtuusiik	atuqnaanghitaput.”
B05_16_Acts_V22	Enkaam	yulghun	ilatqaghtaalluni	sughukagket	Paul-enkuk	Silas-enkuk.	Nanqigtistet	qelghutkagket	aatkiik	qesugumeng	mataghqughluki	anagulghesqellukek.
B05_16_Acts_V23	Anaguleghtaaneghmeng	taaqlukek	anusimingllaghvigmun	kanaghtekagket.	Taagken	anusimingllaghvigem	umiilganun	maghqatutngwaaghesqegkagket.
B05_16_Acts_V24	Anusimingllaghvigem	umiilgan	tawaten	kayagsatni	iluklighpigaghmun	qamavek	kanaghtekakek.	Taagken	umughllagmeng	unaghsimeng	tukughusighlukek,	maghqatkiit	taakut	tukughutet	qapragyaghqaagpenakek.
B05_16_Acts_V25	Nani	tamaani	unugem	qukaani	Paul-enkuk	Silas-enkuk	yughaamaagmek	ilagaqak	usuqilleghmeng	Kiyaghneghmun,	anusimingllaghat	tawanlenguut	nagatkagket.
B05_16_Acts_V26	Nuuskagllagan	nuna	tuyepeghtaqaq,	repall	anusimingllaghvik	tunemaghtuumaan	aghulatkaa.	Tawaninginaq	amiget	qelpeghaghtaatkat,	anusimingllaghanengllu	qiipraghutet	ilefkaghaghtaatkat.
B05_16_Acts_V27	Anusimingllaghvigem	umiilga	taghtughyalghiimi,	amiget	qelpatuteftut.	Sumeghmini	anusimingllaghat	qimaguusimaniluki	savigpani	nusugluku	ellmineng	tuqunnaqegkaq.
B05_16_Acts_V28	Iwernga	Paul-em	iglagtupiglluni	pikaa,	“Tuqunnaqegpenang	elpeneng	qayughllak	qamaglluta	whaantutukut!”
B05_16_Acts_V29	Anusimingllaghvigem	umiilga	keneghmeng	tungsighluni	iitqaghtekaq.	Alingruughem	ungelegsimaghmi	Paul-enkuk	Silas-enkuk	manugkenkun	segesqughtekaq.
B05_16_Acts_V30	Taagken	aanututkellukek	aaptekakek,	“Yugegni	ukughtek,	naten	salunga	yugulillengnayaghsinga?”
B05_16_Acts_V31	Pikaak,	“Ugpeqigu	Ataneq	Jesus	enkaam	yugulillengellequten,	nengllugutetenllu	yugulillengellequt.”
B05_16_Acts_V32	Taagken	Paul-enkuk	Silas-enkuk	ungipaqegkaak	Ataneq	ellnganunllu	nengllugutanganunllu.
B05_16_Acts_V33	Tawani	unugmi	anusimingllaghvigem	umiilgan	ughvughteqii	taakuk	yugek	anagulellghegkenka	kiingik.	Taagken	nengllugutkullghiit	paaptaayenginaamaghmeng	pikat.
B05_16_Acts_V34	Paul-enkuk	Silas-enkuk	ellmeggnun	aglaallukek	neghestekagket.	Nengllugutkullghiit	quyateghllakat	qayughllak	ugpeqegkangat	Kiyaghneq.
B05_16_Acts_V35	Aghsagu	Rome-eghmiit	nanqigtistengita	kevgaqegkiit	umiilwaateng	ungipaasaghtiisqelluku	anusimingllaghvigem	umiilga	whaten,	“Paul-enkuk	Silas-enkuk	aanestikek.”
B05_16_Acts_V36	Enkaam	anusimingllaghvigem	umiilgan	Paul	pikaa,	“Nanqigtistet	kayagutiistek	aaneslamtegnguq	enkaam	aanelghaatek,	aghulaqitek	nekeggmellutek.”
B05_16_Acts_V37	Iwernga	Paul-em	umiilwaaghet	pikii,	“Rome-eghmiingughngaamtung	yugtuqami	anaguleghtaakaqiinkung,	talwa	ipapighqutkegpenaan	sameng	anaggusimatfung.	Taagken	anusimingllaghiinkung.	Enraghngam	whaa	maaten	aksaqluku	aanesnaqinkuung?	Yeghlegillu!	Ellmeggneng	nanqigtistet	tagiluteng	aaneslinkung.”
B05_16_Acts_V38	Paul-em	tawaten	piyisteng	umiilwaaghet	ungipaasaghtuqiit	nanqigtistet.	Enkaam	nanqigtistet	alingegkat	Paul-enkuk	Silas-enkuk	nagaqughlukek	Rome-eghmiingutkek.
B05_16_Acts_V39	Taagken	takulukek	qivghuklukek	aanestekagket	anusimingllaghvigmeng,	aghulaqesqegkagketlu.
B05_16_Acts_V40	Enkaam	Paul-enkuk	Silas-enkuk	anusimingllaghvigmeng	aanyamek,	Lydia-nkunun	pikak.	Tawani	laalighfikluki	ugpeqat	kayemluki	aghulaqegkak.
B05_17_Acts_V1	Paul-enkut	igleghtekat	Amphipolis-kunllu,	Apollonia-kunllu	Thessalonica-mun	kaatelleghmeggnun	kenlanga.	Tamaani	Jews-et	synagogue-elget.
B05_17_Acts_V2	Paul	piiqelleghmitun	synagogue-mun	pikaq.	Pingayuni	Sabbath-eni	Paul-em	liigikesnaqutkegkii	yuget	Christ-ameng	Akuzitetgun	Igaqegkatgun.
B05_17_Acts_V3	Uuknaliqelleghteggun	liigikesnaqutkegkaa	ipa	Christ-a	tuquyaghqapestaaghunilukullu	unguvaghyaghqapestaaghunilukullu	tuqulleghmeng.	Pikii,	“Una	Jesus	aapqegka	elpesinun	Christ-anguuq.”
B05_17_Acts_V4	Ilangi	Jews-et	ugpeghluteng	ilatkat	Paul-enkugnun	Silas-enkugnun.	Tamaakutlu	Greek-elghutet	maniguutkayuget	Kiyaghneghmun,	aghnalghutetlu	pingwaaghet	ugpeghtuutkat.
B05_17_Acts_V5	Taagken	ugpeqaanghilnguut	Jews-et	aqinaklukek	Paul-enkuk	Silas-enkuk	tesqagantaqelghiineng	sangigalngughneng	yugneng	qerngughtiluteng	seghleliighqiighllakat.	Qenwat	qamagtengngwaaghluki	Thessalonica-ghmiit	qapraghqegkiit.	Taagken	ketanqusnaq	Jason-enkunun	aglaghluteng	iitqaghtaatkat	Paul-enkuk	Silas-enkuk	aanunnalukek	yulghutnun.
B05_17_Acts_V6	Iwernga	naalkenghisamegtekek,	Jason-llu	ilangillu	ugpeqat	qamughsiiqiit	Thessalonica-m	igleghutistengitnun.	Akilghuukat,	“Paul-enkuk	Silas-enkuk	navek	alngunak	pineghmegni	seghleliighqiigaquk,	whaa	maanillu	tawaten	piiquk.
B05_17_Acts_V7	Caesar-em	liilightuusii	kipullegmun	piiqiik	whaten	pilleghmegnegun,	‘Jesus	umiilegpigaaguq,	Caesar	umiilgunghituq.’	Jason-em	ellmeggnitestaqaak	Paul-enkuk	Silas-enkuk.”
B05_17_Acts_V8	Tawaten	piyata	yugetlu	igleghutistengillu	Thessalonica-m	sakraaghllakat.
B05_17_Acts_V9	Taagken	igleghutistet	pikiit	Jason-enkut,	“Qelghutagput	Paul-enkuk	Silas-enkuk	elpesinun	aghulaqestesqellukek	Thessalonica-meng,	iwernga	sivuklusi	manilitikut.	Aghulaqegkayek	manizi	veghulleqaghput.”	Taagken	aglaghtestekiit.
B05_17_Acts_V10	Mamlegtaghesnaghyagu	ugpeqat	Paul-enkuk	Silas-enkuk	aghulaqestekagket	Berea-mun.	Kaasamek	synagogue-mun	pikak.
B05_17_Acts_V11	Tamaakut	Jews-ngit	nagasukestaghlukek	ayuqegkegket	Paul-enkuk	Silas-enkuk,	Thessalonica-melngughneng.	Aghhutanga	tamaghhaan	Jews-et	ellmeggneng	liinnaqegkiit	Akuzitet	Igaqegkat,	liigiknaluki	Paul-enkuk	Silas-enkuk	apeghtughillghik	ipangutangi.
B05_17_Acts_V12	Enkaam	uglapiglleghhiit	ugpeghtuutkat,	uglapiglleghhiitlu	pingwaaghet	Greek-et	aghniitlu	yugitlu	ugpeghtuutkat.
B05_17_Acts_V13	Iwernga	Jews-et	Thessalonica-melnguut	nagaqughyamegteggu	Paul	ungipaqiniluku	akuzitanganeng	Kiyaghneghem	Berea-mi,	Berea-tkat.	Kaalluteng	qapraghqiikat	yugneng	seghleliighqiikat	tamaani.
B05_17_Acts_V14	Enkaam	ugpeqat	Paul	esnemun	atghaatqaghtestekaat	iwernga	Silas-enkuk	Timothy-nkuk	Berea-metkak.
B05_17_Acts_V15	Yuget	igleghutilghiit	Paul-meng	maligutkat	Athens-mun	kenlanga.	Uteghnighnaqngata	Berea-mun	Paul-em	lipeghsaqakek	Silas-enkuk	Timothy-nkuk	takusqelluni	piyaghqaaghtaghesnaqayek.
B05_17_Acts_V16	Athens-mi	Paul	utaqiitkelluku	Silas-enkugneng	Timothy-nkugneng,	yuvghiighyalghiimi	tamaani	seghleghyugllakaq,	qayughllak	kiyaghnengllaqaghtupigteftuq.
B05_17_Acts_V17	Enkaam	Paul-em	synagogue-mi	Jews-etlu	Gentile-etlu,	maniguutkayuget	Kiyaghneghmun	liigikesnaqutkegkii	Jesus,	Christ-anguniluku.	Akilpegaghvigmillu	aghhutanga	tamaghhaan	kinkut	alngunak	tawanneghata	aapghaqegkanga	Christ-a.
B05_17_Acts_V18	Ilangita	apeghtughistengita	Epicurean-etlu,	Stoic-etlu	takuluku	Paul	aaghtiiraaqaat.	Ilangita	ilateng	aaptekiit,	“Una	akuzivallughllak	sameng	piiqa?”	Tamaakut	ilangita	pikaat,	“Llangaqa	nakumiit	kiyaghneghit	akuzitkaqii.”	Tawaten	pikat	qayughllak	Paul-em	ungipaqngukanga	Jesus,	unguvallghallu	tuqulleghmeng.
B05_17_Acts_V19	Taagken	Paul-mun	maligtestekat	agghistenun	Areopagus-melngughnun.	Enkaam	kaasameng	pikaat,	“Taana	nutaghaq	apeghtuusaqaqegken	liisuwaghput.
B05_17_Acts_V20	Sangwaa	taana	aapqan	allaaghlluwhaaguq	whangkunni,	enkaam	liigiksuwaghput	sameng	pisiitanga.”
B05_17_Acts_V21	(Sangwaat	nutaghat	apeghtuusat	pinghata	Athens-eghmiitlu,	nakumiitlu	tamaavek	lliiqat	apeghyuwaqiitlu	nagasugaqiitlu.)
B05_17_Acts_V22	Enkaam	Areopagus-mi	Paul-em	nekevluni	pikii,	“Athens-eghmiini,	liigikamsi	elngaatall	maniguutkayuguftusi	elpesi	yugni.
B05_17_Acts_V23	Igleghsalghiinga	qagani	akulmi,	esghaghanka	manigughvilghutesi,	aghqefiklu	ataasiq	igaqfikngalghii	whaten,	‘Nallukegkamun	Kiyaghneghmun.’	Taananguuq	Kiyaghneq	nallukeghngaaghpesigu	maniguqaghsi	apeghyukegka	elpesinun.
B05_17_Acts_V24	Taam	Kiyaghneghem	ulimakaqaa	nuna,	sangwaallu	qamagtengngwaaghluku	nunamelnguq.	Atanqaa	qilagemllu	nunamllu	enkaam	maniguutfingllaqanisigatuq.
B05_17_Acts_V25	Taananguuq	Kiyaghneq	tuunikayuk	unguvalleghmeng,	aneghneghmeng,	samengllu	tamaghhaaneng	yugnun.	Akluksaghqaqenghitaa	yuget	kayusillghat	qayughllak	sangwaa	tamaghhaan	aklukigataa.
B05_17_Acts_V26	Kiyaghneghem	ulimakaqaa	ataasiq	yuuk,	enkaam	taagken	ataasimeng	allgeqaaguq	allaaghhiinaq	yuuk	nunamelnguq	whani.	Iingkerugllak	yataaghqegkaqiillu	qakun	yuget	allgeghyaghqaatangi,	nanillu	kiyaghsaghqaatangi.
B05_17_Acts_V27	Tawaten	pikaqii	yugnun	iviisqelluni	luuraq	naalkennayukangatni.	Naqamllu	nalighhiinamnneng	uyavanneghituq
B05_17_Acts_V28	qayughllak	‘Ellngakun	kiyaghtengnguukutlu,	qapraguukutlu,	allgeqaagukutlu.’	Talwa	ilangi	igangllaghtesi	whaten	pikaalghiit,	‘Ipapestaaq	avaqutaqiinkut.’
B05_17_Acts_V29	“Kiyaghneghem	avaqutaqutanganeng	sumeghtaghaatkesaghqaqenghitaghput	yuget	ulimaaghistun	gold-meng,	silver-meng,	nalighmeng	uyghagmeng	ayuqluki.	Yuget	sumeghtaghallghistun	ayuqenghituq.
B05_17_Acts_V30	Sivunghani	agani	yuget	salin	nallukluku	Kiyaghneq,	aghyuughyugumangitii	aghyuusaqeghngaata.	Iwernga	maaten	qelghwii	qamaglluki	yuget	naansaghngaata	avuteghqelluki,	seghleghqennaniisqelluki.
B05_17_Acts_V31	Kiyaghneghem	tawaten	qelqaqii	qayughllak	nekegtekaqaa	aghneq	nanqigtiviguluku.	Nakmikegkamikun	yugkun	yuuk	tamaghhaan	tawateghlluwaaq	nanqigsaghqaqaa.	Liitesnaluku	nakmikegkani	yuuk	unguvaghtestekaqaa	tuqulleghmeng.”
B05_17_Acts_V32	Nagalluku	Paul-em	aapqanga	yuuk	unguvaghtesimaniluku	tuqulleghmeng,	ilangita	legasiighwaatkegkaat,	iwernga	ilangita	pikaat	Paul,	“Wataqaaghaq	nagasuwaghput	alla	apeghnaqegkuvgu.”
B05_17_Acts_V33	Taagken	Paul-em	unitkii,
B05_17_Acts_V34	iwernga	ilangita	maligsaaghluku	Paul	ugpeghtuutkat.	Ataasiq	Dionysius-nguftuq,	Areopagus-mi	agghista,	aghnaqlu	aatqelghii	Damaris-meng,	kinkutlu	ilangi	ugpeghtuutkat.
B05_18_Acts_V1	Taam	kingunganeng	Paul	Corinth-etkaq	Athens-meng.
B05_18_Acts_V2	Tamaani	nallaqaa	Jew	aatgha	Aquila,	Pontus-mi	allgeqaq.	Italy-meng	kaanneghhaaftuk	nulighqullghiik	Priscilla-nkuk,	qayughllak	Umiilegpigaam	Claudius-em	eflequqii	Jews-et	Rome-emeng.	Paul-em	laalighfiklukek
B05_18_Acts_V3	elkegkenitkaq	qayughllak	qepghaqaak	ellngan	qepghaqaatun	ayuqelghii.	Tiintangllallghem	akinga	kiyaghusiqegkangat.
B05_18_Acts_V4	Sabbath-a	tamaghhaan	Paul	synagogue-mun	piluni	ungipaghaqelghii	Jews-enunllu,	Greek-enunllu	ugpeghesqelluki.
B05_18_Acts_V5	Silas-enkuk	Timothy-nkuk	kaatkak	Macedonia-meng,	taagken	kenlekluku	Paul	ungipaqinginaghluni	lliiqaq.	Jews-enun	aapqaa	Jesus,	Christ-anguniluku.
B05_18_Acts_V6	Jews-et	kipullginaaghyatnillu	seghletunllu	akuzitkesatni,	aatkami	pagulangi	ufsugulluki	pikii,	“Iflakufsi	elpesi	pilqaghsi,	whanga	pilqennaanghitaqa.	Whaken	kenlekluku	Gentile-enun	ungipaqinaqunga.”
B05_18_Acts_V7	Enkaam	unilluki	Jews-et	Titius	Justus-mun	lliiqaq,	Gentile-mun	maniguutkayugmun	Kiyaghneghmun.	Mangteghaa	synagogue-em	saaghwanilnguq.
B05_18_Acts_V8	Synagogue-em	igleghutistenga	Crispus-nguftuq.	Qamaglluteng	nengllugutkullghiit	ugpeqegkaat	Ataneq.	Corinth-eghmiilghutetlu	nagalluku	Paul	ugpeghluteng	paaptaayekat.
B05_18_Acts_V9	Taagken	unugmi	ataasimi	Paul	esghaghwaalleghqun	Atanghem	pikaa,	“Alingegpenang,	yeghlegi	ungipaqikestaa	iilqayufqaavek
B05_18_Acts_V10	qayughllak	elpenitaqunga.	Kitumun	alngunak	aqnightesnaanghitamken,	qayughllak	neghllagmi	whani	uglapiglleghhii	yuuk	whanga	pikaqa.”
B05_18_Acts_V11	Enkaam	Paul	tamaani	apeghtughikaq	Kiyaghneghem	akuzitanganeng	ataasiq	ayumiqulleq	alla	aghvinlek	tanqit	ilalluki.
B05_18_Acts_V12	Gallio,	Rome-em	umiilgughtestaqngagu	Greece-mun,	Jews-et	qerngughulluteng	sughugluku	Paul	aglaatkaat	nanqigtivigmun.
B05_18_Acts_V13	Kaatulluku	pikat,	“Uum	yugem	apeghtughaqii	yuget	Kiyaghneq	manigiisqelluku	allanguluku	Liilightuusamnneng!”
B05_18_Acts_V14	Iiwenllu	Paul	akuzinaqaquq,	Gallio-m	Jews-et	pikii,	“Una	yuuk	tegleguqaayaqan,	yugtaqaayaqan	nalighmeng	sangwaa	alngunak	seghlepestaaq	pikaqsaqagu	ilapgapestaaghnayaghamsi.
B05_18_Acts_V15	Iwernga	una	yuuk	tawaten	pimangituq.	Aaghtiiraaghutkengngunghitasi	Rome-em	liilightuusii,	aaghtiiraaghutkengngwaasi	elpesi	katam	Liilightuusasi,	akuzitetlu	aatghetlu	sameng	pisiitangi.	Tamaaken	nanqigtiyaghqaanghitunga,	elpesineng	piteki.”
B05_18_Acts_V16	Enkaam	eflequqii	aanesqelluki.
B05_18_Acts_V17	Taagken	yuget	akuqaghluku	synagogue-em	igleghutistenga	Sosthenes,	qevutiiqaat	nanqigtivigem	manughaani	iwernga	Gallio-m	avelghaqiinaqii.
B05_18_Acts_V18	Taam	kingunganeng	Paul	paninang	ugpeqanitkaq	qafsinegllak	aghneq	Corinth-mi.	Taagken	angyaghpagkun	aghulaqegkaq	Syria-mun	kelqellukek	Priscilla-nkuk	Aquila-nkuk.	Kaasameng	Cenchrea-mun	Paul	qiguqaq	liigikesqelluku	akequsani	Kiyaghneghmun	apeghiillgha.
B05_18_Acts_V19	Kaalluteng	Ephesus-mun,	tamaani	Paul-em	unitkakek	Priscilla-nkuk	Aquila-nkuk,	synagogue-elluni	liigikesnaqutkegkaa	Jews-enun	Jesus,	Christ-anguniluku.
B05_18_Acts_V20	Ellmeggnitaghiisqegkaqsaqangat	iwernga	pipagningitkaq.
B05_18_Acts_V21	Enkaam	aghulaqnaqngami	pikii,	“Kiyaghneghem	piyukelqegkagu	alla	tagillequnga.”	Taagken	Ephesus-meng	angyaghpagkun	aghulaqegkaq.
B05_18_Acts_V22	Kaalluni	Caesarea-mun	nagneqaq	Jerusalem-emun	laalighfiknaluki	ugpeqat,	taagken	Antioch-etkaq.
B05_18_Acts_V23	Tamaantaghlluni	aghulaqegkaq.	Igleghutkelluku	Galatia-kunllu	Phrygia-kunllu,	qamaglluki	ugpeqat	kayemumiita	pikii.
B05_18_Acts_V24	Paul	tawaten	aneghsimaluku	Apollos,	Ephesus-mun	kaatkaq.	Jew-ngulghii	allgeqaq	Alexandria-mi.	Elngaatall	akuzillegllaklu	liiteghllakaqlu	Akuzitneng	Igaqegkaneng.
B05_18_Acts_V25	Salin	Alexandria-melluku	kitum	apeghtuqaqegkanga	Atanghem	tumanganeng.	Enkaam	sagiqepiglluni	akuzitkengngukangallu	apeghtuusaqngukangallu	elqughaghlluku	Jesus,	apeghtuusiillu.	Naqam	liisimakegkanga	paaptaayelleq	John-em	apeghtuutellghiinaatun	ayuqelghii.
B05_18_Acts_V26	Ephesus-mi	Apollos	synagogue-elluni	tetugpenani	ungipaqikaq.	Priscilla-nkuk	Aquila-nkuk	nagalluku	aqelqangllaqaak	liigikestaghaghnaluku	Kiyaghneghem	tumanganeng,	wataqaaghaq	elqughaghlluku.
B05_18_Acts_V27	Apollos	Greece-mun	piyugyan,	ugpeqat	kayemegkaat	enkaam	latakat	Greece-eghmiit	ugpeqiitnun	upughatesqelluku.	Taakut	Greece-eghmiit	ugpeqegkaqegkangat	Jesus	Kiyaghneghem	kayusillghakun.	Apollos-em	kaalluni	elngaatall	iknaqughsaqaqegkangi	ugpellghit	apeghtughilleghmikun.
B05_18_Acts_V28	Yugtuqami	aaghtiiraaghllakii	Jews-et,	Akuzitet	Igaqegkat	ipapighqusiqluki	Jesus,	Christ-anguniluku.
B05_19_Acts_V1	Apollos	Corinth-melluku,	Paul	quutkun	igleghakaq	Ephesus-mun	kenlanga.	Tamaani	ilangi	maligsaaghtet	nallaghluki
B05_19_Acts_V2	aaptekii,	“Agleghnalghiik	Taghneghak	allgeghsimastekek	ugpeghaqngafsi?”	Pikaat,	“Nakaa,	nallukngwaaghagput	Agleghnalghiik	Taghneghak.”
B05_19_Acts_V3	Aaplaataqii,	“Samunmi	paaptaayematsi?”	Kiimsiqaat,	“John-em	paaptaayellghatun.”
B05_19_Acts_V4	Paul-em	pikii,	“John-em	paaptaayeghillgha	avuteghqelluteng	seghleghqennanilghinun	ayuquq.	Pikaqiillu	ugpeqesqelluku	kingumineng	tagiyaghqaq,	taana	Jesus-nguuq.”
B05_19_Acts_V5	Nagaqughyamegteggu	taana,	paaptaayekat	aatghakun	Atanghem	Jesus-em.
B05_19_Acts_V6	Paul-em	saafsaqminiki	Agleghnalghiik	Taghneghak	iitqak	ellngitnun.	Taagken	akuzikat	allaaghhiinaastun	ulustun,	uuknaliqumaghmengllu	pikat.
B05_19_Acts_V7	Entaqun	qula	maalghuk	siipneqluku	yuuk	tawantuq.
B05_19_Acts_V8	Pingayuni	tanqini	Sabbath-a	tamaghhaan	Paul-em	tetukaghpenani	aleghquqii	yuget	synagogue-mi.	Aaghhnaqutkegkii,	liigikesnaqutkegkii	Ataneghpagullghaneng	Kiyaghneghem.
B05_19_Acts_V9	Iwernga	ilangi	pineghllulghiit	ugpeghyunghitkat,	enkaam	sivungitni	yuget	seghletun	akuzitkegkaat	kiyaghtaalleq	Atanghem	apeghtuusaa.	Enkaam	Paul-em	unitkii	kelqelluki	ugpeqat.	Taagken	aghhutanga	tamaghhaan	Tyrannus-em	apeghtughivigani,	Paul-em	aleghqughaqegkangi	yuget.
B05_19_Acts_V10	Tawaten	pikaq	maalghuk	ayumiqullghek,	enkaam	tamaghhaghmeng	Jews-etlu	Greek-etlu	Asia-melnguut	nagaquqiit	akuzitangi	Atanghem.
B05_19_Acts_V11	Kiyaghneq	allaaghlluwhaghtiighaataqaq	saghiighanalghiimeng	Paul-kun.
B05_19_Acts_V12	Talwa	ilangita	yuget	Paul-em	kakegllugiitiillu,	aatkiillu	llineghmegteki	qinuyugnun	naallghutaqelghiit,	tughneghaatlu	ilungitnilnguut	aanaqelghiit.
B05_19_Acts_V13	Ilangi	Jews-et	igleghangulghiit	nunanun,	yugneng	aanesquungukangit	tughneghaat.	Taagken	Atanghem	Jesus-em	aatgha	aanesquusiqnaqutkegkaqsaqangat.	Pikat,	“Qelghamken	aanesqelluten	taaggun	ataasikun	Jesus-kun	Paul-em	ungipaqegkaakun.”
B05_19_Acts_V14	Sceva-m	maaghraghvilek	ighneghi	tawaten	pikat.	(Taana	Sceva	Jew-ngulghii	high	priest-a.)
B05_19_Acts_V15	Iwernga	tughneghaam	pikii,	“Liisimakaqa	Jesus,	liisimakaqa	Paul,	elpesi	kinkungutsi?”
B05_19_Acts_V16	Taagken	yugem	ilumikun	tughneghalgem	qetgeghvikluki	taakut	yuget	qevutiiqii,	iknaqepigtutmineng	qamaglluki	avangilkegkii.	Enkaam	mangteghaaneng	aanqaghtalluteng	qimaguutkat	amsikaghmeng,	kiitiqullelighluteng.
B05_19_Acts_V17	Qamaglluteng	Ephesus-eghmiit,	Jews-etlu	Greek-etlu	alingruughutkat	taana	nagaqughluku,	enkaam	aatgha	Jesus-em	wataqaaghaq	quulvaqaat.
B05_19_Acts_V18	Uglapiglleghhiit	ugpenghhaqaniit	yugtuqami	apeghraqiit	alignaghtaalleteng.
B05_19_Acts_V19	Uglapiglleghhiit	alignaghtaaqayuguyalghiit	tagiquulluki	alignaghtaaghusit	igateng	paneghquqiit	yulghutet	esghaamanghitni.	Igalghutet	akitulesughyaqmegteki	50,000	silver	drachmas-et	akikeftiit.
B05_19_Acts_V20	Tamaana	apalluqluku	wataqaaghaq	akuzitangi	Atanghem	mingitkat,	enkaam	uglapiglleghhiit	ugpeqegkiit.
B05_19_Acts_V21	Kingungitneng	tamaakut	Paul	qakiqniqegkaq	Jerusalem-emun	pinaluni,	Macedonia-kunllu	Greece-kunllu	aagluni.	Pikaq,	“Jerusalem-etaghllunga	taagken	Rome-esaghqapestaaghuunga.”
B05_19_Acts_V22	Taagken	Paul-em	kayutegni	Timothy-nkuk	Erastus-enkuk	kayagtekakek	aglaqestiisqellukek	Macedonia-mun,	ellnga	Asia-metaghaqaq.
B05_19_Acts_V23	Nani	tamaani	pilleghmi	uglaapiglleghhiit	Ephesus-eghmiit	elngaatall	seghleliighutkegkaat	kiyaghtaalleq	Atanghem	apeghtuusaqegkaa.
B05_19_Acts_V24	Tamaana	seghleliilleq	Demetrius-em	silver-meng	ulimastem	piinliqaa.	Tawaten	pikaq	qayughllak	ulimalgutkullghiit	elngaatall	maningllaasiqngukangit	silver-meng	ulimaaghet	temple-engwaaghhaat.	Tamaakut	temple-engwaaghhaat	kiyaghnengllaqamun	Artemis-mun	maniguutfigestun	ayuqelghiit.
B05_19_Acts_V25	Demetrius-em	ulimalgutnillu	ilangillu	tawatelngughmeng	ulimakayuget	qerngughlluki	pikii,	“Ukughsi	yugni,	liisimakaghsi	elngaatall	maningllaghaqukut	qepghaqamnneng.
B05_19_Acts_V26	Iwernga	esghapagaghsillu	nagataghsillu	Paul-em	pillgha.	Piiquq	kiyaghnengllaqat	kiyaghnepigunghinniluki.	Enkaam	uglapiglleghhii	yuuk	allangughqughaa	maani	Ephesus-mi,	maaninginaagpenaan	tamaghhaanillu	Asia-mi	piiquq.
B05_19_Acts_V27	Seghleghhalek	sanghilkumta	qepghaqaghput	ukavaghllequq.	Liisimakaghsi	qamaglluteng	Asia-ghmiitlu	nunataghhaanilnguutlu	manigughaqaat	aghnaq	kiyaghneq	Artemis.	Sanghilkumta	yuget	sumeghtaghaatkesagulleqaat	temple-a	megnuniinniluku,	Artemis-emllu	aangelleghllaga	satngunanighllequq.”
B05_19_Acts_V28	Taakut	yuget	nagalluku	Demetrius	elngaatall	sakraakat,	akilghuughllakatlu,	“Aangeghllagtuq	Artemis-nga	Ephesus-em!”
B05_19_Acts_V29	Mulugpenateng	qamaglluteng	Ephesus-eghmiit	ketanqwaaghaatkat	akilghuumaghmeng	nallukeghngaaghmegteki	saaqutangi.	Paul-em	igleghalgutkek	Gaius-enkuk	Aristarchus-enkuk	Macedonia-ghmiik	tamaanlenguuk	uvitangitni.	Ilangita	yuget	taakuk	akuqaghlukek	qamuqlukek	ketarwakat	qerngughutfigllagmun	maliglluki	yulghuteghllaget.
B05_19_Acts_V30	Paul	iteghyukaayalghii	yulghun	aleghqughnaluku	iwernga	ugpeqat	ighlekegkaat.
B05_19_Acts_V31	Talwa	ilangita	Asia-m	igleghutistengita	kevgaqutkaat	ilakumtaaghteng	Paul	wataghllak	itefqaan	qerngughutfigllagmun	pisqelluku.
B05_19_Acts_V32	Taakut	qerngughutfigllagmelnguut	wanlegi	nepugllagughtekat.	Ilangi	yuget	sameng	akilghuughllaget,	ilangi	sameng	allaneng	akilghuughllaget.	Kiyang	allulluteng	nallukegkangat	sangameng	qerngughusimatseng.
B05_19_Acts_V33	Taagken	yuuk	aatqelghii	Alexander-meng,	Jews-et	apeghtughwaaghluku	sameng	pilleghqameng,	akuziyaghtiisqegkaat	sivungitnun	yulghuteghllaget.	Alexander-em	iiggeni	nengugutkii	nagatesqelluni	yugnun.
B05_19_Acts_V34	Iwernga	yulghuteghllaget	liigiksamegteggu	Alexander	Jew-ngutanga,	qerngaghllagmeng	akilghuughllakat,	“Aangeghllagtuq	Artemis-nga	Ephesus-em!”	Tawaten	akilghuukat	ketwhell	maalghuk	afluk.
B05_19_Acts_V35	Ataasim	Ephesus-em	umiilwaaghan	nepiightesteqaghsamiki	yulghutet	pikii,	“Ephesus-eghmiini,	tamaghhaghllagmi	liisimakaa	Ephesus	aflengakistekaa	aangelghiim	Artemis-em	temple-ngan,	agleghnalghiimllu	uyghagem	ifkaqam	qilagmeng.
B05_19_Acts_V36	Kitum	alngunak	aygughiknaanghitiinkut	taakugneng	aflengakestengutfut	enkaam	nepiightek.	Sangwaa	temngighllak	apeghiighvagilgafsigu	sumeghtaghaghtek.
B05_19_Acts_V37	Taakuk	yugek	whavek	tagitkaqagsi	talwa	sameng	teglenghiteghngaayek	temple-eneng,	akuzitkenghiteghngaagnegullu	sameng	seghleghmeng	kiyaghneghput	Artemis.
B05_19_Acts_V38	Una	nanqigtivigunghituq.	Demetrius-enkut	qepghaghtekullghiit	sameng	apallulgukumeng	nanqigtivigmun	aglaghlit.	Tawani	nanqigtistenun	apeghnakangit	apalluteng	enkaam	elngaatall	avutkiiraaghhaat.
B05_19_Acts_V39	Wata	sameng	piyaghqalgukufsi	sameng	tamaaken	qerngughutfigpigaghmi	agghitkennakesi.
B05_19_Acts_V40	Tawaten	piimsi	qayughllak	Rome-em	umiilgita	nagaququmegteggu	una	seghleliilleq	aghneghmi	whani,	taana	apalluqluku	qaatkunneghinniluta	liilightuusameggnun	pinaqiinkut.	Sameng'ngam	pilleqesteki	qayughllak	apalliitukut	seghleliighqiillemnnun.”
B05_19_Acts_V41	Taam	umiilwaaghem	tawaten	piluki	aglaghtuutestekii.
B05_20_Acts_V1	Taana	seghleliilleghllak	alpagyan	Paul-em	aqfastekii	ugpeqat.	Kayemluki	aghulaqegkaq	Macedonia-mun.
B05_20_Acts_V2	Enkaam	Macedonia-kun	igleghutkelluku	laalighqwaaghvikegkii	ugpeqat,	kayemumiita	pikii.	Taagken	nagneqaq	Greece-mun,
B05_20_Acts_V3	tamaantekaq	pingayut	tanqit.	Yataaghqaquqlu	angyaghpagkun	Syria-nnaluni,	liigikegkii	Jews-en'nguq	yataaghqaqeftut	tuqunnaluku.	Tamaaken	apalluqluku	uteghsukaq	Macedonia-kun	Jerusalem-emun.
B05_20_Acts_V4	Maligtestekeftii	Sopater,	ighnegha	Pyrrhus-em,	Berea-ghmii,	Aristarchus-enkuk	Secundus-enkuk	Thessalonica-ghmiik,	Gaius	Derbe-ghmii,	Tychicus-enkuk	Trophimus-enkuk	Asia-ghmiik,	Timothy-llu.
B05_20_Acts_V5	Taakut	aghulaqekestaghluteng	Troas-mun,	tamaani	utaqiigut	whangkunneng.
B05_20_Acts_V6	Kingunganeng	Neqenghaghqellghan	Yeast-aliimangilnguum	Neqekrangllam,	Philippi-meng	angyaghpagkun	aghulaqukut.	Tallimat	aghneghet	atughluki	kaataput	ilaput	Troas-mi.	Tamaantukut	maaghraghvinlek	aghneq.
B05_20_Acts_V7	Sivulighmi	aghneghani	santillghem	Troas-eghmiit	ugpeqiitlu	whangkutallu	qerngughutukut	neghnaluta	Atanghem	Neqenghaghqellghaneng.	Sivukluni	Paul	ungipaqikaq	unugem	qukaanun	kenlanga,	qayughllak	unaami	aghulaqsugulghii.
B05_20_Acts_V8	Qemtamelnguukut	kenelghutaghtuqami.
B05_20_Acts_V9	Nukalpigaq	Eutychus,	aqumluni	qergesem	esnengakun	nagatkaq.	Paul	ungipaqimaluku	qenwat	Eutychus	qavaghnikaq.	Qenwatlu	umuqilluni	qavaghyalghiimi	eslatmun	ifkaqaq	pamaken	pingayaaneng	qemtam.	Aanluteng	tuguyaqmegteggu	tuquluni.
B05_20_Acts_V10	Iwernga	Paul-em	ukiragkiighluni	segesqughfikluku	qetkaa.	Pikii,	“Alingegpenasi,	whaa	unguvaamaaq!”
B05_20_Acts_V11	Taagken	mayughtuulluteng	Paul-em	neqekrangllaq	aavgughluku	neghegkat.	Aleghquutkat	unulqusiq	kenlanga	aghtelleghmun,	taagken	Paul	aghulaqegkaq.
B05_20_Acts_V12	Ugpeqat	nukalpigaq	aglaatkaat	nenganun	ilutullengeghllagluteng	unguvallgha	apalluqlluku.
B05_20_Acts_V13	Angyaghpagkun	aghulaqukut	Assos-mun	sivungani	Paul-em,	qayughllak	quutkun	Assos-mun	piluni	wetku	tamaani	uuggnaqnilghii	angyaghpagmun.
B05_20_Acts_V14	Kaasan	Assos-mun	qaakluku	angyaghpagmun	Mitylene-etukut.
B05_20_Acts_V15	Unaamingani	Mitylene-meng	aghulaqluta	aghuliightukut	Chios-em	tungangakun.	Taagken	unaamingani	kaatukut	Samos-mun,	enkaam	awakaghaani	kaatukut	Miletus-mun.
B05_20_Acts_V16	Paul-em	naghughsukaa	Ephesus	qayughllak	Asia-mi	kimaawiyunghilnguq.	Pilleghqalgukumi	Jerusalem-emun	kaasupigtengngulghii	angiinnaluni	Pentecost-mun.
B05_20_Acts_V17	Miletus-melluni	Paul-em	tagsiqliqii	ugpeqat	Elder-ngit	Ephesus-melnguut.
B05_20_Acts_V18	Kaasata	pikii,	“Liisimakaghsi	naten	kiyaghtaalqa	elpesinillunga	Asia-mun	kaasuwhaallemneng	ima.
B05_20_Acts_V19	Qepghaatkaqaqa	Ataneq	qusevegtepigllunga,	qunituumaghmallu	qaywa	Jews-et	seghleliighqeghllagngaatngallu,	tuqunnaqutkeghngaatngallu.
B05_20_Acts_V20	Iwernga	liisimakaghsi	nuqetusigatanka	sangwaat	kayutkaghqasi	ungipaqinemni,	apeghtunemsi	yugtuqamillu	negpesinillu.
B05_20_Acts_V21	Qevuulluki	qelghaqsaghanka	Jews-etlu	Greek-etlu	avuteghqelluki	seghleghqennaniqata	qiivesqelluki	Kiyaghneghmun,	ugpeqisqellukillu	Atanemnneng	Jesus	Christ-ameng.
B05_20_Acts_V22	Whaa	maaten	qaatkullunga	Agleghnalghiignun	Taghneghagnun	Jerusalem-ennaqunga,	nallukaqa	sayaghqaqaatnga	Jerusalem-eghmiit.
B05_20_Acts_V23	Iwerngaqun	tamaghhiitni	nunani	takukamni	Agleghnalghiim	Taghnegham	ungipaataqaanga	Jerusalem-emi	seghleliighlleqnilungallu	anusimingllaghlleqnilungallu	yugnun.
B05_20_Acts_V24	Iwernga	whanga	katam	unguvalqa	waakigataqa	apeghiiqaghhnaluku	qepghaqaq	Atanghem	Jesus-em	qelghutkaa	whangamnun.	Aapghesqegkaqii	Pinilghiit	Ungipat	Kiyaghneghem	piniqellghaneng	ayuqelghiit.
B05_20_Acts_V25	“Liisimakaqa	allameng	esghaghnaanghitaghpesinga,	elpesi	ungipiqutkamni	Ataneghpagullghaneng	Kiyaghneghem.
B05_20_Acts_V26	Tamaaken	apalluqluku	aghneghmi	whani	ungipaannaqamsi	malghuklillngunaan,	nalighsi	iflakan	whanga	pilqenghitaqa,
B05_20_Acts_V27	qayughllak	nuqetusimangitaqa	sangwaa	tamaghhaan	Kiyaghneghem	liitesukaa	elpesinun.
B05_20_Acts_V28	Kiyaghneghem	yugi	penniighestun	ayuqut,	enkaam	Agleghnalghiim	Taghnegham	elpesinun	aflengakesqii	katam	tawaten	penniighniightem	aflengakellghatun	penniini.	Enkaam	kelengangwaaghlusi,	Kiyaghneghemllu	yugi	kelengakngwaaghluki.	Aflengakiteki	qayughllak	Kiyaghneghem	tukfiqaqii	ellmi	katam	aawmikun.
B05_20_Acts_V29	Liisimakaqa	uniskumsi	apeghtughistesighwaaghet	takulleqiisi.	Katam	tawatetut	ugighsalghiistun	amaastun	naafqiinaqelghiit	penniighmeng,	naafqennaqutkelleqiit	ugpeqat	apeghtughilleghmegteggun.
B05_20_Acts_V30	Talwa	ilangi	ugpeqaalgutesi	iqlengiqsaghqaagut	ugpeqesqelluki	apeghtughilleteng,	ugpeghteqeghtekumegteki	maligsaaghteknaluki.
B05_20_Acts_V31	Enkaam	kelengangwaaghlusi	puughtellengnayukafsi.	Neqamikluku	pingayut	ayumiqullghet	kelengasaaqaqamsi	qamagllusi	tamaaken	aghneghtuumaan,	unugtuumaan	seghleliighllaghngaaghma,	qunituumaghma.
B05_20_Acts_V32	“Naangniitkennaqaqa,	neghyukutamsi	Kiyaghneghmun	aflengakesqellusi,	ungipamunllu	piniqellghanun	quyastesqellusi.	Nagatelleghpesigun	taana	ungipaq	ugpellesi	iknaqughllequtlu	allgeghlleqaghsillu	elpesi	piliisaghqaghsi	Kiyaghneghmeng.	Taana	piliisaghqaq	tamaakunun	pinguuq	aaftekaminun	ellminun	katam	yuguluki.
B05_20_Acts_V33	Elpesinitaqngama	manigpesinengllu	aatkaghpesinengllu	qiliighumangitunga.
B05_20_Acts_V34	Liisimakaghpesinga	sangwaa	aklukegkaqa,	ilamallu	whangamnilnguut	aklukegkiit	qepghaatkayuwaanka	allgeghhnaluki.
B05_20_Acts_V35	Sangwaa	qamaglluku	pikaqaqa	elpesinun	usputaasqelluku,	whangamtun	ughleghiilleghpesigun	kayusiitesqelluki	pipagningilnguut.	Neqamikluku	Atanghem	Jesus-em	whaten	pillgha,	‘Quyanaghataghaghtuq	tuuniilleq	allgeghutelleghmeng.’”
B05_20_Acts_V36	Paul	tawaten	akuzineghmeng	taaqsami,	segesqughlluni	yughalgusiqii.
B05_20_Acts_V37	Qamaglluteng	qiyamaghmeng	Paul	qetaqluku	naaghaataqaat.
B05_20_Acts_V38	Qivghukelleghpigaqegkangat	qayughllak	pikaqegkangi	allamengllu	esghaghnaanghinniluteng.	Taagken	qanikaat	angyaghpagmun.
B05_21_Acts_V1	Unisamteki	ugpeqat	angyaghpagmun	uuglluta	nangaqaghtukut	Cos-mun.	Unaamingani	Rhodes-mun	kaalluta	taagken	nagneghtukut	Patara-mun.
B05_21_Acts_V2	Tawani	angyaghpagmeng	naalkutukut	Phoenicia-nnaqelghiimeng	enkaam	uuglluta	aghulaqukut.
B05_21_Acts_V3	Esghaghyamteggu	qiighqaq	Cyprus	uughqangakun	nagneghtukut	Syria-m	esnengakun	Tyre-mun.	Tawani	usingighaat	angyaghpak.
B05_21_Acts_V4	Tamaani	ivaghluki	ugpeqat	naalkesamteki	ellngitnitukut	ataasiq	santilleq.	Agleghnalghiignekun	Taghneghagnekun	ugpeqat	Paul	Jerusalem-etesnaniqaat.
B05_21_Acts_V5	Aghulaqsaghqaaghtengngamta	ugpeqaalgutemta	nulighqullghiit,	avaqutaqullghiit	maligtiinkut	esnamun.	Tawani	segesqughquulluta	yughaatukut.
B05_21_Acts_V6	Taagken	uugtukut	angyaghpagmun,	qaniighisteput	nemeggnun	aglaghtuutut.
B05_21_Acts_V7	Aghulaqluta	Tyre-meng	kaatukut	Ptolemais-mun.	Tamaani	quyakluki	ugpeqaalguteput	ataasiq	aghneq	ellngitnitukut.
B05_21_Acts_V8	Unamingani	Caesarea-mun	kaalluta	Philip-enkunitukut	evangelist-emi.	Maaghraghvinleqegkangat	nakmikegkat	kayutnguluki.
B05_21_Acts_V9	Estamaneng	panilek	ugiighumangilngughmeng,	qamaglluteng	uuknaliqistet.
B05_21_Acts_V10	Salin	tamaansimaluta	uuknaliqista	Agabus,	Judea-meng	kaatuq.
B05_21_Acts_V11	Whangkunnun	tagiluni	Paul-em	tafsinga	iikluku	asighqelluki	iteganillu	iiggenillu	piinkut,	“Agleghnalghiik	Taghneghak	piik,	‘Jerusalem-emi	tafsim	uum	yumanga	Jews-et	asighqesaghqaqaat,	taagken	tuunelleqaat	Gentile-enun.’”
B05_21_Acts_V12	Whangkutallu	ilangitallu	yuget	nagalluku	Agabus	tawaten	pilghii	ighlegaatkesaghaghput	Paul	Jerusalem-etefqaan	pisqelluku.
B05_21_Acts_V13	Iwernga	Paul-em	piinkut,	“Sangafsi	qiyamaghpesi	tawaten	pistengnga?	Seghleliighqaghpesinga!	Whaa	apeghiighwaaghlunga	ayuqunga	asighqesaghqaalunga	Jerusalem-emi,	talwa	tuquyaghqaalunga	apalluqluku	Ataneq	Jesus.”
B05_21_Acts_V14	Paul	sagiqsan	iilqayagutaghput	enkaangam	piighput,	“Yeqay	Atanghem	piyukellgha	apeghiighli.”
B05_21_Acts_V15	Enkaam	qafsina	aghneq	atughluku	yataaghqelluta	aghulaqukut	Jerusalem-emun.
B05_21_Acts_V16	Ilangita	ugpeqat	Caesarea-ghmiit	maligtiinkut,	kaasamta	Jerusalem-emun	aglaatiinkut	tukughqamnnun	Mnason-enkunun,	Cyprus-eghmiimun.	Ugpeqaqsuwhaaghteggun	maligulluni	ugpeqegkaa	Jesus.
B05_21_Acts_V17	Jerusalem-emi	ugpeqaalgutemta	quyakluta	upughatiinkut.
B05_21_Acts_V18	Unaamingani	Paul	maliglluku	esghaghyaghtughyaqefut	James,	Elder-etlu	qamaglluteng	tawanteftut.
B05_21_Acts_V19	Paul-em	quyakegkii.	Taagken	ungipaatkii	tamaghhaaneng	Kiyaghneghem	apeghiillghaneng	qepghalleghmikun	Gentile-enilluni.
B05_21_Acts_V20	Nagalluku	usuqegkaat	Kiyaghneq.	Taagken	pikaat	Paul,	“Ugpeqaalgutemni,	liisimakan	uglapestaaghllaget	Jews-et	ugpeqaat	Christ-a.	Elngaatall	qaatkusimanginaghyugaqutlu	Moses-em	Liilightuusaanun.
B05_21_Acts_V21	Ungipaataqiinnguq	apeghtughaqatennguq	qamaglluki	Jews-et,	Gentile-et	nunangitnilnguut	qaatkutefqiita	Moses-em	Liilightuusaanun	pisqelluki.	Piiqatenllunguq	ighneghit	circumcise-enghisaghngaata,	talwanguq	atuqesnanighaqan	Jews-et	kiyaghtaallghat.
B05_21_Acts_V22	Kaasimaniluten	nagaqupestaaghnaqngwaaten.	Sanaqestangam?
B05_21_Acts_V23	Itagnapiggnayaghtuq	pisqellemtestun	piyaquvek.	Estamat	yumta	apeghiighyaghtungestaamiit	akeqilleghteng	Kiyaghneghmun.
B05_21_Acts_V24	Elpeklu	maliglluki	Temple-mun	ukmangighyaghtaa	Moses-em	Liilightuusaan	qelellghatun.	Tukfighnaketenllu	teghikusat	aghqutkaghqasi	enkaam	aghqerraghhaasi	Kiyaghneghmun.	Taam	kingunganeng	yuget	taakut	taawa	meqestengngwaaghluteng	qigughyaghqaaghllequt	Liilightuusat	pisqellghistun.	Elpeklu	ukmangiquvek	qamaglluteng	Jews-et	liigikelleqaat	qaatkutngallghen	Moses-em	Liilightuusaanun.	Liigikelleqaatlu	nagaquqaghteng	tamaana	temngingutanga.
B05_21_Acts_V25	Taakut	Gentile-et	ugpeqiit	ungipaatkaqaput	latatgun	qaatkesqelluki	ukut,	‘Neghegpenasi	neqmeng	aghqutkegkameng	kiyaghnengllaqanun.	Neghegpenasi	aawmeng.	Neghegpenasi	qemitkameng	teghikusameng.	Nuqetaqiteklu	sex-kun	seghleghqelleghmeng.’”
B05_21_Acts_V26	Enkaam	unaamingani	Paul	ukmangighyaghtuqaq	Liilightuusat	pisqellghistun	maliglluki	estamat	yuget	ukmangighyaghtulghiit.	Taagken	Paul	Temple-mun	iteghluni	priest-et	pikii,	“Santilleq	atughluku	estamat	yuget	ukmangighsalleghteng	apeghiighnaqaat	Liilightuusat	pisqellghistun.	Tukfighlleqanka	teghikusat	aghqutkaghqiit	enkaam	aghqerraaghutaataqaghnakesi	taakut	yuget.”
B05_21_Acts_V27	Iiwenllu	santilleq	naangnaqaquq	taakut	yuget	ukmangighsallghat,	Asia-meng	pit	Jews-et	esghaqaat	Paul	Temple-melluku.	Aga	akuqaghluku	akilghuukat,
B05_21_Acts_V28	“Israel-eghmiini,	tagiightekqun!	Una	yuuk	navek	alngunak	pineghmini	seghlequughaqiinkut	Jews-eni	whangkuta,	Liilightuusaputlu.	Wataqaaghaq	seghleghataghaaguq	tagitaqngamiki	Gentile-et	Temple-mun	Liilightuusat	iinghutkiit.	Sakusiiqaqaallu	una	agleghnalghii	Temple-a.”
B05_21_Acts_V29	(Tawaten	pikiit	sumeghmeggni	Paul-mun	Gentile-a	itghusimaniluku	Temple-mun,	qayughllak	Jerusalem-emi	esghaqaqegkegket	Trophimus-enkuk	qerngaghmellukek.	Trophimus	Gentile-ngulghii	Ephesus-eghmii.)
B05_21_Acts_V30	Jerusalem-eghmiit	ugumiyugllakat,	ketanqusnaq	aglaghtuutkat	Temple-mun	akilghuusimaghmeng,	seghleliighqiighllakat.	Temple-mi	Paul	akuqaghluku	qamuqaat	eslatmun.	Tawaninginaq	kitum	amigllaget	uumkii.
B05_21_Acts_V31	Tuqunnaqutkumaluku	Paul	Rome-eghmiit	pilluwaghtengita	umiilgat	ungipangegkaq	qaga	iingunaghmi	seghleliighqiighllaguniluku.
B05_21_Acts_V32	Tawaninginaq	Rome-eghmiit	pilluwaghtengita	umiilgat	kelqegkaq	umiilwaaghnengllu	pilluwaghtenengllu	enkaam	aqfaasnaq	aglaqat.	Yulghuteghllaget	esghaghluki	pilluwaghtet	qevuutiighnaniqaat	Paul.
B05_21_Acts_V33	Taagken	pilluwaghtet	umiilgita	tuguluku	Paul	asighqestekaa	malghugneghneng	qiipraghutneng.	Pilluwaghtet	umiilgita	aaptekii,	“Kinangaawa	una	yuuk?	Samaa?”
B05_21_Acts_V34	Ataasikun	akilghuumeng	kiimsiisaqmegteggu	repall	umiilgem	liigikenghitkii	sameng	pitangi.	Enkaam	pilluwaghtet	umiilgita	yugminun	aglaatesqegkaa	Paul	pilluwaghtet	mangteghiitnun.
B05_21_Acts_V35	Tutemqiiraaghnun	kaatulluku	pilluwaghtet	kefkaat	Paul,	qayughllak	yulghuteghllaget	suugllugughteghllalghiit.
B05_21_Acts_V36	Yulghuteghllaget	maliglleghaatkaat	akilghuusimaghmeng,	“Tuquteggu!”
B05_21_Acts_V37	Pilluwaghtet	itghunnaqngatni	Paul-em	aaptekaa	pilluwaghtet	umiilgat	Greek-estun,	“Aleghquqaghnayanghisikaan?”	Kiimsiiqaa,	“Awii	Greek-estun	akuzikayuguziin?
B05_21_Acts_V38	Taanangunghisiin	Egypt-eghmii	qavnganghhaq	qerngughtikaq	yugmeng	awiinnaluku	Rome-em	kavemenga,	kilgaanun	aghulaqutkii	4,000	yuget	atelget,	Yugtaghtet?”
B05_21_Acts_V39	Paul-em	kiimsiiqaa,	“Jew-nguunga,	Cilicia-ghmii,	allgeqaagunga	neghllagmi	Tarsus-mi.	Aleghquqaghnayanghisingii	yuget?”
B05_21_Acts_V40	Pilluwaghtet	umiilgita	angeghqumaksatni,	Paul	nekevluni	tutemqiiraaghteggun	iiggeni	nengugutkii	nepighesqelluki.	Enkaam	qallegnanighyata	aleghquqii	Hebrew-stun.
B05_22_Acts_V1	Paul-em	pikii,	“Anglegutemnillu	siivanlleghnillu	nagataghtengnga,	liigikesnaqutkaghhnaqamsi	saaqutemneng.”
B05_22_Acts_V2	Jews-et	nagasamegteggu	akuzilghii	ellmegestun	elngaatall	qallegnanighwaaghutkat.
B05_22_Acts_V3	Taagken	pikii,	“Jew-nguunga	allgeqaq	Tarsus-mi	Cilicia-melngughmi	iwernga	maani	Jerusalem-emi	anglikaagunga.	Gamaliel	apeghtughistekluku	liitngwaaqaqanka	Liilightuusat	sivunemta	apeghtuusaqegkiit,	enkaam	tuunegkaagunga	Kiyaghneghmun	qaatkengngwaaghnaluku	katam	tawaten	elpesistun.
B05_22_Acts_V4	Elngaatall	amyuqetaatkegkaqanka	tamaakut	qaatkutngalghiit	Jesus-em	apeghtuusaanun	repall	tuqunnaqutkegkaqanka.	Yugetlu	aghnatlu	tugustaqluki	anusimingllaghtesquqaqanka.
B05_22_Acts_V5	High	priest-emllu	agghistetlu	ipanguninaaghaat	apelqa	elpesinun.	Whangamkun	latat	tuyughiit	Jews-elgutemnnun	Damascus-melngughnun,	latatkumakangatnga	ivaghiyaghtuunilunga	ugpeqaneng.	Naalkegkumki	asighqelluki	taginnaqnguyaghanka	Jerusalem-emun	aghyuughnaluki.
B05_22_Acts_V6	“Taagken	Jerusalem-emeng	Damascus-mun	kaasaghtughaqungallu	aghneghem	qukaani	qilagmeng	nighugllak	kuukgutqaghtuq	whangamnun.
B05_22_Acts_V7	Uullghaghllunga	nunamun	nagaqughaqa	ma	pilghii,	‘Saul,	Saul,	sangama	amyuutkaqsinga?’
B05_22_Acts_V8	Aaptaqa,	‘Kinanguzin,	Ataneq?’	Kiimsighaanga,	‘Jesus-nguunga	Nazareth-eghmii	amyuqetaatkegken.’
B05_22_Acts_V9	Tamaakut	igleghalgutma	esghaqaqaat	nighuk	iwernga	aleghqughtema	menga	nagaquumangitaat.
B05_22_Acts_V10	Enkaam	aaptaqa,	‘Ataneq,	salanga?’	Atanghem	piinga,	‘Nekevluten	aglaa	Damascus-mun.	Tawani	kitum	ungipaalleqaaten	Kiyaghneghem	yataaghqegkaaneng	elpenun.’
B05_22_Acts_V11	Ayaamalghiinga	nighugllagem	angtalanganeng	enkaam	igleghalgutma	taslughaatnga	Damascus-mun.
B05_22_Acts_V12	“Kaasamta	yugem	Ananias-nguuniiqegkangita	esghaghyaghtughaanga.	Elngaatall	qaatkutngalghii	Liilightuusamnnun,	Damascus-eghmiit	Jews-et	pinistaghhiinatun	akuzitkaqegkangat.
B05_22_Acts_V13	Takulunga	piinga,	‘Anglegutemni	Saul,	esghasagunneqigten!’	Enkaam	tawaninginaq	esghaasagullunga	esghaghaqa.
B05_22_Acts_V14	Piinga,	‘Kiyaghneghem,	sivunemta	maniguqiita,	nakmikaaten	elpenun	liigikesqelluku	piyukelleni,	esghiisqelluku	Seghleghqumangilnguq	Qepghaghteni,	nagatesqelluku	aleghquqangaten.
B05_22_Acts_V15	Enkaam	ungipaghtekelleqaaten	tamanganun	esghaatelleghpenengllu	nagatelleghpenengllu.
B05_22_Acts_V16	Sameng	utaqiigaqsin?	Saaqsin	paaptaayesten,	seghleghqelleghten	ughvughtestiki	tuqlughilleghpegun	Aatghakun	Atanghem.’
B05_22_Acts_V17	“Taagken	Jerusalem-emun	taginqigllunga,	Temple-mi	yughaamalunga	esghaghwaalleghqun
B05_22_Acts_V18	esghaghaqa	Ataneq.	Piinga,	‘Aghulaqragkiighi	Jerusalem-emeng	qayughllak	maani	tuguklighnaanghitaat	ungipan	whangamneng	ayuqelghii.’
B05_22_Acts_V19	Kiimsighaqa,	‘Ataneq,	Jerusalem-eghmiit	liisimakngwaaghaat	synagogue-nnun	piiqlunga	tugulaqaqanka	ugpelghiit	elpeneng,	anaguleghtestaqankallu	anusimingllaghtestaqankallu.
B05_22_Acts_V20	Ungipaghten	Stephen	tuqutaqngatgu	legan	itagnaqegkaqaqa,	taakut	tuqutistengita	qaasliit	aatkiit	aflengakegkaqanka.’
B05_22_Acts_V21	Atanghem	piinga,	‘Aghulaqi,	kayaggnaqngwaamken	agavek	uyavanun	Gentile-enun.’”
B05_22_Acts_V22	Tamaakut	yulghutet	nagatkaat	Paul	kenlanga	Gentile-enun	pinaqnillghanun.	Taagken	akilghuughllakat,	“Tuquteggu!	Unguvanguyaghqaanghituq!”
B05_22_Acts_V23	Sakrituteghllagem	angtalanganeng	akilghuutkelluku	qaasliit	aatkateng	nengugulluki	aghulatkiit,	sunamengllu	quulmun	milughmikat.
B05_22_Acts_V24	Pilluwaghtet	umiilgita	esghapagluki	pilluwaghteminun	itghutesqegkaa	Paul	pilluwaghtet	mangteghiitnun.	Kayagutkaallu	kagsagmigesqelluku	aapghesqelluku	sangan	yulghuteghllagnun	akilghuutkutanga.
B05_22_Acts_V25	Iwernga	asighqesatni	Paul-em	aaptekaa	umiilwaaq,	“Rome-em	liilightuusiitni	itagnaghyaghqaawaa	kagsagmikufsigu	Rome-eghmii,	talwa	nanqigtegpenaan	sameng	anaggusimatanga?”
B05_22_Acts_V26	Paul-em	tawaten	piyatni	umiilwaaghem	umiilegteng	takuluku	pikaa,	“Sanaqsin?	Una	yuuk	Rome-eghmiinguuq!”
B05_22_Acts_V27	Taagken	umiilgem	takuluku	Paul	aaptekaa,	“Ipa	Rome-eghmiinguziin?”	Kiimsiqaa,	“Aa-a.”
B05_22_Acts_V28	Pilluwaghtet	umiilgita	pikaa,	“Whanga	llivikuteghllaglunga	Rome-eghmiingughtekaagunga.”	Paul-em	pikaa,	“Whanga	Rome-eghmiingulunga	allgeqaagunga.”
B05_22_Acts_V29	Taakut	aapqughaaghtekaghqaqsaqangi	tawaninginaq	iqillaghaatkat	ellnganeng.	Pilluwaghtet	umiilgita	liigiksamigu	Paul	Rome-eghmiingutanga	alingegkaq	qayughllak	asighqestekaqegkanga.
B05_22_Acts_V30	Pilluwaghtet	umiilgita	liigikesukaa	Jews-enun	sameng	apalluqutanga	Paul.	Enkaam	unaamingani	qiipraghutngightestekaa.	Taagken	chief	priest-etlu	agghistetlu	qerngughutesluki	aglaatkaa	Paul	ellngitnun.
B05_23_Acts_V1	Paul-em	qiivluki	agghistet	pikii,	“Jew-lgutemni,	aghneghmun	whavek	kenlanga	seghleghyugutangitunga	kiyaghtellemni	Kiyaghneghmun.”
B05_23_Acts_V2	Aga	High	Priest-em	Ananias-em	nekevghalghiinun	Paul-em	tungangani	qelghutkaa	Paul	qasaghtesqelluku	qaanghakun.
B05_23_Acts_V3	Taagken	Paul-em	pikaa,	“Ipapestaaq	Kiyaghneghem	aghyuughlleqaaten,	uyuq	piniiyugneq!	Liilightuusatgun	nanqigsaghqaqaghpenga	iwernga	elpek	naafqaten	Liilightuusat	qasaghtestelleghpegun.”
B05_23_Acts_V4	Paul-em	saaghwanilnguut	nekevghalghiit	pikaat,	“Seghletun	aleghqughan	Kiyaghneghem	high	priest-nga.”
B05_23_Acts_V5	Paul-em	pikii,	“Jew-lgutemni,	liisimaksaqumkun	high	priest-ngutanga	tawaten	pinayanghitaqa,	qayughllak	liisimaksaghaqa	Akuzitngi	Igaqegkani	whaten	pilleq,	‘Igleghutilghiit	yugpesineng	seghletun	akuzitkesaghqaqenghitasi.’”
B05_23_Acts_V6	Paul-em	liigikluki	ilangi	Sadducees-ngutangi,	ilangi	Pharisees-ngutangi	iglagtuluni	pikii,	“Jew-lgutemni,	Pharisee-nguunga,	sivunghenkallu	Pharisees-nguut.	Whaa	nanqiggnaqaghpesinga	qayughllak	ugpeqegkenka	tuqukat	unguvaghsaghqaatangi.”
B05_23_Acts_V7	Paul	tawaten	piyan	Pharisees-etlu	Sadducees-etlu	aaghtiiraaghutkat	aga	malghughqengnginaamaghmeng	pikat.
B05_23_Acts_V8	(Tawaten	pikat	qayughllak	Pharisees-et	ugpeqngukangit	tuqukat	unguvaghyaghqaaniluki,	yaqulegtuniluku,	taghneghaghtunilukullu,	naqam	Sadducees-et	ugpeqigalkangit	tamaakut).
B05_23_Acts_V9	Qenwat	aaghtiiraaghullghiit	iglagtughtekat.	Ilangita	Pharisees-et	apeghtughikayuget	Liilightuusaneng	mesiighaatkaat	Paul	whaten,	“Sameng	seghleghmeng	naalkefikneghmeng	aghtughaghput,	ipa	entaqun	taghnegham	nalighmeng	yaqulgem	aleghquumaa.”
B05_23_Acts_V10	Wanlegi	aaghtiiraaghuteghllagyata	repall	Paul	wayaalluku	lliighyatgu,	pilluwaghtet	umiilgita	yakughyagulluku	aqnighhnayukatgu	pilluwaghteminun	aqfasluku	awitutesqegkaa	agghisteneng.	Enkaam	aglaatesqegkaa	pilluwaghtet	mangteghiitnun.
B05_23_Acts_V11	Tawani	unugmi	Atanghem	aliighvikluku	Paul	pikaa,	“Ilutuluten,	katam	tawaten	Jerusalem-emi	ungipaqelleghpetun,	Rome-emillu	ungipaqelleqaghpenga.”
B05_23_Acts_V12	Unaamingani	40-neng	uglalghiit	Jews-et	agghilluteng	tuqunnaqegkaat	Paul.	Ellmeggneng	akequtkat	neghnaanghinnilutengllu,	meghnaanghinnilutengllu	kenlanga	tuqutelleghmeggnun.
B05_23_Acts_V14	Enkaam	chief	priest-enunllu	siivanlleghnunllu	aglaghluteng	pikiit,	“Ipapestaaq	akeqiikut	neghnaanghinniluta	kenlanga	tuqutellemnnun	Paul.
B05_23_Acts_V15	Elpesillu	agghistetlu	aapteggu	pilluwaghtet	umiilgat	taginneqigtesqelluku	Paul	aapqughaaghwaaghnaqniluku.	Enkaam	tumemi	taakwani	whangkuta	tuqulleqaghput.”
B05_23_Acts_V16	Iwernga	Paul-em	uyghungan	nagaqughluki	agghillghit	ungipaasaghtuqaa	Paul	pilluwaghtet	mangteghiitnun.
B05_23_Acts_V17	Ungipaasatni	Paul-em	tuqlughluku	umiilwaaq	pikaa,	“Uum	nukalpigaam	ungipaasuwaqaa	pilluwaghtet	umiilgat	sameng,	aglaataghtigu.”
B05_23_Acts_V18	Umiilwaaghem	tuguluku,	aglaalluku	pilluwaghtet	umiilgat	pikaa,	“Anusimingllagham	Paul-em	tagitesqaa	elpenun	una	nukalpigaq,	samenguq	ungipaasuwaaten.”
B05_23_Acts_V19	Umiilgem	tasluqluku	iqitulluku	ellnginaaghsamek	aaptekaa,	“Sameng	ungipaasugsinga?”
B05_23_Acts_V20	Kiimsiqaa,	“Jews-et	agghisimaat	aapnaluteng	Paul	aglaataghtesqelluku	agghivigmun	unaami,	aapqughwaghataghaghnaqniluku.
B05_23_Acts_V21	Ugpeqegpenaki,	qayughllak	40-neng	uglaghtut	yuget	iighluteng	tumemi	utaqiinaqnilghiit	tuqunnaluku.	Akeqimaat	neghnaanghinnilutengllu,	meghnaanghinnilutengllu	kenlanga	tuqutelleghmeggnun	Paul.	Apeghiighluteng	utaqiigaqut	naten	pilleghqaghpeneng.”
B05_23_Acts_V22	Umiilgem	ineghtengngwaaqaa	nukalpigaq,	“Kina	alngunak	ungipaategpenaan	ungipaasaghtuumanilunga.”	Taagken	aanestekaa.
B05_23_Acts_V23	Taagken	pilluwaghtet	umiilgita	tagsiqlighlukek	umiilwaaghek	pikakek,	“Ungipaasaghtughteki	200	pilluwaghtet,	70	kuunitistet,	200	panastet	igleghsaqleggiinaaghllinnguq	Caesarea-mun,	ighivgaqun	9-eklaagmi.
B05_23_Acts_V24	Paul-llu	kuunimeng	yataaghqunnakesi	igleghusighqameng,	wataghllak	pinitun	kaatunnakesi	Governor-mun	Felix-mun.”
B05_23_Acts_V25	Taagken	governor-mun	latatkegkaa	Paul:
B05_23_Acts_V26	Ukut	latat	Claudius	Lysias-meng	pinguut	Angellemnun	Governor-mun	Felix-mun,	quyakamken.
B05_23_Acts_V27	Jews-et	tugukaqaat	Paul,	tuqunnaqaqsaghpetaatlu	iwernga	liigikluku	Rome-eghmiingutanga	pilluwaghtekullghiini	aqfaaghput	aqnighhnayukatgu.
B05_23_Acts_V28	Liigiksugluku	Jews-enun	sameng	apalluqutanga	agghistengitnun	aglaataqa.
B05_23_Acts_V29	Iwernga	liigiksaqegka	sameng	apalliiteftuq	tuqusaghqaaluni,	talwa	anusimingllaghyaghqaaluni.	Taawanginaq	Jews-et	qaatkuuneghinniluku	Liilightuusameggnun	piiqeftaat.
B05_23_Acts_V30	Ungipaasatnga	Jews-ennguq	tuqunnaqaqaat	Paul,	tawaninginaq	elpenun	aglaatestaqa.	Taakutlu	avutkistengi	kayagtanka	elpenun	apeghyaghtiisqelluku	apallaat.
B05_23_Acts_V31	Enkaam	unugmi	tawani	pilluwaghtet	kayagtelleghmegestun	aghulaqutkaat	Paul	kenlanga	Antipatris-mun.
B05_23_Acts_V32	Unaamingani	ilangi	uteghniqat	pilluwaghtet	mangteghiitnun,	taakut	kuunitistet	nagneghutkaat	Paul	Caesarea-mun.
B05_23_Acts_V33	Kaalluteng	Paul	aglaatkaat	governor-mun,	latatlu	tuunegkiit.
B05_23_Acts_V34	Governor-em	latat	atightughluki	aaptekaa	Paul,	“Nalighneghaneng	Rome-em	pinguzin?”	Paul-em	kiimsiqaa,	“Cilicia-meng”.
B05_23_Acts_V35	Governor-em	pilaataqaa,	“Avutkisteten	kaaskata	nanqiglleqamken.”	Taagken	kelengakistenun	kayagutkaa	kelengakesqelluku	Praetorium-emi	mangteghami	Herod-em	ulimastekaani.
B05_24_Acts_V1	Tallimat	aghneghet	atughluki	High	Priest-a	Ananias,	ilangillu	siivanlleghet,	akuzistekaghqaatlu	Tertullus,	kaatkat	Caesarea-mun.	Nanqigtivigmi	Governor-mun	Felix-mun	aapqiit	Paul-em	seghletun	pillghi.
B05_24_Acts_V2	Tuqlughyatni	Tertullus	pikaq,	“Angellemni	Governor	Felix-mi,	elpek	apalluqluten	nekeggmellelguukut	nunamnni	qavngarugllaggaaneng.	Tamaakutlu	kiyaghtellemnni	allangughquqaghten	pinightut.
B05_24_Acts_V3	Salleghpenun	tamaghhaanun	iyamsiqayugllaguukut.
B05_24_Acts_V4	Kimaawisnayukamken	takestaaghhaaluku	akuzinaqunga,	iyamsiqayugvikamken	nagannaqegkefkut.
B05_24_Acts_V5	Una	yuuk	Paul	seghleliighqistenguuq.	Seghleliighqaqii	qamaglluki	Jews-et	naansaghngaata.	Maghyaghqughtekaat	Jesus-em	Nazareth-eghmiim	maligsaaghtengita.
B05_24_Acts_V6	Talwa	sakusiiqnaqegkaqsaghaa	Temple-a,	iwernga	tugukaqaghput.
B05_24_Acts_V7	Nanqiggnaqegkaqsaghaghput	liillightuusamta	pillghatun,	taawanginaq	pilluwaghtet	umiilgita	Lysias-em	tagiluni	pilluwaghteminun	wayaghtestekaqaa	whangkunneng.	Taagken	qelghii	avutkistengi	elpenun	tagisqelluki.
B05_24_Acts_V8	Governor	Felix-mi,	aapqughaaquvgu	liigikelleqaten	anaggunnilleput	ipangutangi.”
B05_24_Acts_V9	Jews-et	ilatqaghtekat	Tertullus-mun,	akuzillghi	qamaglluki	ipangunikiit.
B05_24_Acts_V10	Taagken	governor-em	Paul	akuzisqegkaa.	Enkaam	Paul	pikaq,	“Governor	Felix-mi,	quyaanga	mesighaghnaqelghiinga	elpenun,	qayughllak	liisimakamken	qavngarugllaggaaneng	nanqigtistenguuten	whangkunnun	Jews-enun.
B05_24_Acts_V11	Elpeni	liigiksugnaghtuq	ipangutanga	akugaarugllak	Jerusalem-etelqa	maniguunnalunga	Kiyaghneghmun.
B05_24_Acts_V12	Anaggunnistema	liisimakaatnga	aaghtiiraaghumangitaqa	kina	alngunak,	qapraghqiimangitungallu	yugneng	Temple-mi,	synagogue-nnillu,	talwa	nani	alngunak	Jerusalem-emi.
B05_24_Acts_V13	Enkaangam	tawaten	pimanighngaaghmegtengnga	ipapighqennaanghitaat.
B05_24_Acts_V14	Iwernga	apeghnaqaqa	una	elpesinun,	manigughaqaqa	Kiyaghneghat	sivunemta	maliglluku	Tumanga	Jesus-em.	Ukut	yuget	pikangat	temnginguniluku.	Iwernga	whangallu	ellngistun	ugpeqanka	Moses-em	Liilightuusii,	uuknaliqistetlu	igaqegkiit.
B05_24_Acts_V15	Anaggunnistemtunllu	ugpeqaqa	Kiyaghneghem	unguvaghtesaghqaqii	qamagtengngwaaghluki	tuqukat	pinighyaghngaata,	seghleghuyaghngaata.
B05_24_Acts_V16	Enkaangam	quunpeng	kiyaghhnaqutkaqunga	seghleghyugutkaghqiillunga	Kiyaghneghmunllu	yugnunllu.
B05_24_Acts_V17	“Qafsinegyak	ayumiqulleq	atughluku	qantaghaqunghhaq	uteghnightunga	Jerusalem-emun	manilinnaluki	aklumalghiit	Jews-elgutenka,	aghqerraaghnalungallu	Kiyaghneghmun.
B05_24_Acts_V18	Pelungighsaneghmeng	apeghiighlunga	Temple-mi	aghqerraaghumalunga,	ilangita	Jews-et	Asia-meng	pit	esghaghaatnga.	Uvitka	paaghqituqlu	seghleliighituqlu.
B05_24_Acts_V19	Taakut	Jews-et	sangameng	taginghitat?	Sameng	anaggusimakuma	ellnginguyaghtut	aapghistekaghqanka	seghletun	pillemneng	iwernga	aviitut.
B05_24_Acts_V20	Yeqay	ukut	whaanlenguut	nagatkaqaatnga	mesighaghaqngama	Jews-et	agghivigitni,	apeghlitgu	anaggutelleghmeng	naalkefikumakumegtengnga.
B05_24_Acts_V21	Entaqun	ellngitni	seghleghuuq	whaten	piiqngamki,	‘Nanqigtaghpesinga	qayughllak	ugpeqegkenka	tuqukat	unguvaghyaghqaaniluki.’”
B05_24_Acts_V22	Iwernga	Felix-em,	liisimakngwaaghluku	kiyaghtaalleq	Jesus-em	apeghtuusaa,	wintakusitkaa	nanqigtegpenaan	Paul.	Pikaq,	“Pilluwaghtet	umiilgat	Lysias	kaaskan	agghitkelleqaqa	Paul.”
B05_24_Acts_V23	Taagken	umiilwaaghmun	kayagutkaa	Paul	kelengakesqelluku,	naqam	anusimingllaghtesnaniqaa.	Ighsakesnaniqiillu	ilakumtaaghita	sameng	taginneghatgu	aklukegkaaneng.
B05_24_Acts_V24	Qafsinat	aghneghet	atughluki	Felix-em	Jews-a	nuliini,	Drusilla,	kelqelluku	tagikaq.	Tagsiqlighluku	Paul,	nagatkaak	ungipalghii	ugpeqilleghmeng	Jesus	Christ-akun.
B05_24_Acts_V25	Paul-em	akuzitkesaki	ukut:	pinitun	kiyaghtaalleq,	nuqenneghtulleq,	Kiyaghneghemllu	nanqigtilleghqaa	tamaghhaanun.	Governor	Felix-em	alingluni	pikaa,	“Aanelghaaten'ngam,	alla	aqfasleqamken	pilleghqangegkuma.”
B05_24_Acts_V26	Tawani	pilleghmi	Felix	neghyunguyalghii	Paul-mun	manililleqniluni	pegtekumigu.	Tamaaken	apalluqluku	tagsiqlighaqegkanga	mulutegpenaan	aleghquunnalutek.
B05_24_Acts_V27	Taagken	maalghuk	ayumiqullghek	atughlukek,	Porcius	Festus	governor-ngughtekaq.	Iwernga	Felix-em	efqughsugluki	Jews-et	Paul	unitkaa	paninang	qiipraghusighngaluku.
B05_25_Acts_V1	Festus	kaasami	Caesarea-mun	igleghutinaluni,	pingayut	aghneghet	atughluki	aghulaqegkaq	Jerusalem-emun.
B05_25_Acts_V2	Tawani	chief	priest-etlu,	igleghutistengitallu	Jews-et	ungipitkaat,	Paul	seghleliighqiighllakaaniluku	Jews-eneng.
B05_25_Acts_V3	Sagiqutkaat	Festus-mun,	Paul	tagitesqelluku	Jerusalem-emun	qayughllak	aksaqluku	tuqusukaat	tumangani.
B05_25_Acts_V4	Iwernga	Festus-em	pikii,	“Paul	kelengakaqaghput	Caesarea-mi.	Qantaghaqun	uteghnighyaghqaagunga,
B05_25_Acts_V5	igleghutistegpesi	maliggnakangatnga.	Elngaatall	tawani	sameng	anaggusimakan	apeghnakangat.”
B05_25_Acts_V6	Festus	Jerusalem-emetaghaqaq	pingayuneng	inglulek	nalighmeng	qula	aghneq,	taagken	Caesarea-tkaq.	Unaamingani	nanqigtivigem	aqumutagkenkun	aqumluni	aqfastekaa	Paul.
B05_25_Acts_V7	Tagisatgu,	Jerusalem-eghmiit	Jews-et	kanglluqaghlluku	anaggutaataghllagumanikaat	iwernga	ipapighqepagningitkiit	anaggutellghi.
B05_25_Acts_V8	Paul	mesighaqaq,	“Qaatkiganneghitanka	Jews-et	Liilightuusiit,	seghletun	pingigatunga	Temple-mi,	seghletun	pimangitaqa	Rome-em	Umiilegpigaa.”
B05_25_Acts_V9	Festus-em	efqughsugluki	Jews-et	aaptekaa	Paul,	“Jerusalem-emi	whangamnun	nanqigtesugsiin?”
B05_25_Acts_V10	Paul-em	kiimsiqaa,	“Nakaa!	Whaa	Umiilegpigaam	nanqigtivigani	nekevghaanga	enkaam	tamaaken	apalluqluku	whani	nanqigsaghqaagunga.	Liisimakngwaaghan	Jews-enun	anaggutellghitunga.
B05_25_Acts_V11	Anaggusimakuma	Rome-em	liilightuusaan	pillghani	repall	tuqusaghqaalunga,	anagnaqnaanghitaqa	tuqulleq.	Iwernga	Jews-et	anaggunnillghat	temngingukan,	kitum	alngunak	Jews-enun	sastekanganga,	taana	yuuk	qaatkunnaanghituq	Rome-em	liilightuusaanun.	Rome-em	Umiilegpigaanun	nanqigtesugtunga.”
B05_25_Acts_V12	Festus-enkut	agghilgutkullghiit	agghinneghmeng	taaqsameng	Paul-em	piyukellghaneng,	Paul	pikaa,	“Nanqigtesugulghiiten	Umiilegpigaghmun,	Umiilegpigaghmun	aglaghllequten.”
B05_25_Acts_V13	Taam	kingungiighhaaneng	Umiilek	Agrippa	kaatkaq	Caesarea-mun	kelqelluku	nayani	Bernice,	quyaknaluku	Governor	Festus.
B05_25_Acts_V14	Tamaansimalukek	Festus-em	ungipamsugutkaa	Agrippa	Paul-meng.	Pikaa,	“Governor-ngughsalghiinga	Felix-em	yuuk	anusimingllaghvigmetestaqeftaa	maani.
B05_25_Acts_V15	Jerusalem-emellunga	chief	priest-etlu,	igleghutistengitallu	Jews-et	ungipaataatnga	Paul-em	anaggutellghaneng.	Taagken	aaptaatnga	whangamnun	tuqutestesqelluku,
B05_25_Acts_V16	iwernga	kiimsiqaqanka,	‘Whangkuta	Rome-eghmiini	kinkut	alngunak	nanqigtegpenaki	tuqusigataput.	Liilightuusaput	whaten	pikaagut,	Seghletun	pinikaat,	sivukluni	apeghtesaghqaaguq	ipa	pimatanga	anaggunnistet	nagatestekluki.	Taagken	liigikelleqaghput	salleghqaghput.’
B05_25_Acts_V17	Enkaam	Paul-em	anaggunnistengi	tagilaghaasata	aga	unaamingani	aqumegkaagunga	nanqigtivigkun,	tagitestekaqaqallu	Paul.
B05_25_Acts_V18	Anaggunistengi	nekevuulluteng	seghletun	pillghi	apeghyaqmegteki	sumeghtaghaatkellemtun	seghleghtutkanghiteftut.
B05_25_Acts_V19	Taawanginaghhaq	aaghtiiraaghumakangat	ugpeqilleghmeggneng,	taanallu	yuuk	aatqelghii	Jesus-meng	tuqumaniluku,	iwernga	Paul-em	sagiqutkaqaa	unguvaamaniluku.
B05_25_Acts_V20	Liisimakepagunghitutemneng	tamaakut,	Paul	aaptaqa	nanqigtesugutanga	Jerusalem-emi.
B05_25_Acts_V21	Iwernga	Paul-em	kiimsighaanga,	‘Nanqigtesugtunga	Umiilegpigaghmun.	Kelengakestinga	kenlanga	aglaghtestelleghpenun	ellnganun.’	Enkaam	anusimingllaghvigmun	kanaghtesneqigtaqa	kenlanga	aglaghtestelleghqamnun	Umiilegpigaghmun.”
B05_25_Acts_V22	Agrippa-m	pikaa	Festus,	“Whangallu	nagasugaqa	Paul.”	Pikaa,	“Unaami	nagalleqan.”
B05_25_Acts_V23	Unaamingani	Agrippa-nkuk	Bernice-enkuk	iitqak	qerngughutfigllagmun	elngaatall	aarraghwaaghlutek	umiilgem	aatkaaneng,	maligtestekluki	umiilgitlu	pilluwaghtet,	igleghutistengillu	Caesarea-m.	Taagken	Festus-em	itghutesqegkaa	Paul.
B05_25_Acts_V24	Festus-em	pikii,	“Umiilegmi	Agrippa-mi,	elpesillu	qamagllusi	whaanlengughni,	una	yuuk	esghaqesi,	Paul-nguuq.	Qamaglluteng	Jews-et	maanlenguut,	Jerusalem-emelnguutlu	qikeghqukegkaqaat	whangamkun	repall	akilghuutkegkaqaat	tuqusaghqaaniluku.
B05_25_Acts_V25	Iwernga	nanqigsaqegka	sameng	apalliiteftuq	tuqusaghqaaluni.	Ellmineng	nanqigtesukaatanganeng	Umiilegpigaghmun	aglaghtesnaluku	piiqaqa.
B05_25_Acts_V26	Iwernga	latatgun	sameng	ipapighqengngalghiimeng	apeghyaghqiitunga	Umiilegpigaghmun	uumeng	yugmeng	ayuqelghiimeng.	Enkaam	tagitaqa	sivugpesinun,	kiyang	elpenun	Umiilegmi	Agrippa-mi!	Neghyukaqa	aapqughaaqumteggu	sameng	latasighqameng	naalkefiknayukamkun.
B05_25_Acts_V27	Whangamni	temnginguuq	aglaghtestekumkun	anusimingllaghaq	Umiilegpigaghmun	sameng	anaggutelleghmeng	apallungunaan.”
B05_26_Acts_V1	Agrippa-m	pikaa	Paul,	“Taawa	mesighaghyaghqaaghtuten,	saaqsin	akuzi.”	Paul-em	iiggeni	nengugulluki,	pikaa,
B05_26_Acts_V2	“Umiilegmi	Agrippa-mi,	aghneghmi	whani	elngaatall	aneghneghtunga	sivugpeni	mesighaghnaqelghiinga	Jews-et	anaggutelqennikangitneng,
B05_26_Acts_V3	qayughllak	nallukenghitngwaaghaten	Jews-et	nangaghneghitlu	apalluqutkaqegkangitlu.	Enkaam	nangllegsipigllunga	aaptamken	nagataghtesqellunga.
B05_26_Acts_V4	“Nunamnilnguutlu	Jerusalem-emelnguutlu	qamaglluteng	Jews-et	liisimakaat	kiyaghtaalqa	anglinghhaatemneng	ima.
B05_26_Acts_V5	Apeghyugyaqumegteggu	liisimakegkaghteng	apeghnayaghaatnga	iiwleng	qaatkutngalghiinga	Jews-et	Liilightuusiitnun.
B05_26_Acts_V6	Whaa	Jews-et	tagistaatnga	whavek	nanqigtesqellunga	qayughllak	neghyukngukegka	Kiyaghneghem	unguvaghtilleghqaa	tuqukaneng	akequsaqegkaa	sivunemnnun.
B05_26_Acts_V7	Taanata	akequsaq	qula	maalghuk	siipneqelghiit	ramkemta	neghyukegkangat	allgeghhnaluku,	elngaatall	maniguutnguluteng	Kiyaghneghmun	unugtuumaan,	aghneghtuumaan.	Umiilegmi,	iwernga	taana	ataasiq	neghyukilleq	apalluqluku	Jews-et	nanqigtesugaatnga.
B05_26_Acts_V8	Sangafsi	sumeghtaghaghaqetsi	Kiyaghneq	unguvaghtipagninginniluku	tuqukaneng?
B05_26_Acts_V9	“Sivunghani	agani	ugpeqepigtekaqaqa	kipullginaalleghllaka	elqughutnganiluku	aatghaneng	Jesus-em	Nazareth-eghmiim.
B05_26_Acts_V10	Tawaten	pikaagunga	Jerusalem-emi.	Chief	priest-eneng	pilleghqangegkaagunga	anusimingllaghtesnaluki	ugpeqalghutet.	Tuququghnaqngatki	itagnaqepigtekaqanka	tuqutesqelluki.
B05_26_Acts_V11	Uglaghngaan	aghyuughtestekaqanka	tamaghhiitni	synagogue-nni,	whatenllu	pisnaqutkegkaqanka,	‘Ugpeqnaniimaaqa	Jesus.’	Ugumiyagutepigtekaqanka	repall	malighqaqaqanka	talwa	Gentile-et	nunangitnun	amyuutkennaluki.
B05_26_Acts_V12	“Tamaaken	apalluqluku	Damascus-etunga	pilleghqalighlunga,	qelellelighlunga	chief	priest-eneng.
B05_26_Acts_V13	Umiilegmi,	igleghtaaluta	aghneq	qukaghitaquqlu	esghaghaqa	nighuk	nighugataghalghii	siqineghmeng,	kuukgullghii	qilagmeng	pamaken.	Elngaatall	nighupiglluni	kuukgutkaaguq	uvitemnun,	igleghalgutemnunllu.
B05_26_Acts_V14	Qamaglluta	ulleghaatukut	nunamun.	Taagken	ma	nagaqughaqa	whaten	pilghii	Hebrew-ghmiistun,	‘Saul,	Saul!	Sangama	amyuutkesinga?	Aqnighquuguten	elpeneng	amyuutkilleghpegun,	tawateghpigaq	ox-em	aqnighqullghatun	ketngighqulleghmikun	yugmi	maghyaghquusii.’
B05_26_Acts_V15	Aaptaqa,	‘Kinanguzin	Ataneq?’	Atanghem	kiimsighaanga,	‘Jesus-nguunga,	amyuutkegken.
B05_26_Acts_V16	Nekevi.	Aliighvikamken	qayughllak	nakmikamken	qepghaghtengulutenllu	liisimakistengulutenllu.	Apeghnaketen	tamaakut	esghaaqaghten	aghneghmi	whani,	tamaakutlu	kelgusaghqanka	kinguvaqun	aliighvikegkumken.
B05_26_Acts_V17	Yuguliiqnaaghamkenllu	elpek	katam	yugpeneng,	Gentile-enengllu.	Ellngitnun	kayaggnaqngwaamken
B05_26_Acts_V18	esghaghtestesqelluki,	tunulluki	mamlegmeng	qiivesqelluki	nighughmun,	tunulluki	Tughneghaam	aghtughyaghqaanghillghaneng	qiivesqelluki	Kiyaghneghem	aghtughyaghqaanghillghanun.	Taagken	Kiyaghneghem	seghevulleqii	seghleghqellghitneng,	ilalleqiillu	tamaavek	aaftekaminun	ugpeqillghitgun	whangamneng.’
B05_26_Acts_V19	“Umiilegmi	Agrippa-mi,	qaatkegkaqaqa	taana	esghaghwaalqa	qilagmeng.
B05_26_Acts_V20	Sivuklunga	ungipaqiinga	Damascus-mi	taagken	Jerusalem-emi,	tamanganillu	Judea-mi.	Ungipaqiinga	Jews-enunllu	Gentile-enunllu	avuteghqelluki	seghleghqennanighluki	qiivesqelluki	Kiyaghneghmun,	pinitunllu	pisqanka	ipapighqutkesqelluku	avuteghqelluteng	seghleghqennaniimatangi.
B05_26_Acts_V21	Tawaten	ungipaqilqa	apalluqluku	Temple-mi	Jews-et	tugulunga	tuqunnaqutkegkaqaatnga.
B05_26_Acts_V22	Iwernga	Kiyaghneghem	kayusiitaqaanga	whavemun	kenlanga,	enkaam	sivugpesigun	nekevlunga	aapghaqa	Christ-a	pingwaaghllagnunllu	ukavantalghiinunllu.	Aapqaqa	taananguuq	ataasiq	uuknaliqistetlu	Moses-emllu	uuknaliqutkegkaat.
B05_26_Acts_V23	Pikaagut	Christ-a	ikfiqepestaaghlleqniluku	enkaam	sivuliiluni	unguvaghyaghqaaniluku	tuqulleghmeng.	Apeghyaghqaanilukullu	nighuga	yugulillghem	yugnunllu	Gentile-enunllu.”
B05_26_Acts_V24	Paul	mesighaamaluku	Festus-em	akilghuughllakaa,	“Paul,	nallungughtuten!	Liitelleghllagpek	nallungughtestaaten!”
B05_26_Acts_V25	Iwernga	Paul-em	pikaa,	“Governor	Festus-mi,	nallungughtellghitunga,	liisimalunga	ipameng	akuzinguunga.
B05_26_Acts_V26	Umiilgem	Agrippa-m	liisimakngwaaghaa	tamaana	enkaam	tetugpenaan	aleghqughaqa.	Liisimakaqa	nagaquqaqii	qamaglluki	tamaakut	qayughllak	aksaqluku	pikaanghitut.
B05_26_Acts_V27	Umiilegmi	Agrippa-mi,	ugpeqaqsikii	uuknaliqistet	igaqegkiit?	Liisimakamken	ugpeqaqaten!”
B05_26_Acts_V28	Umiilgem	Agrippa-m	aaptekaa	Paul,	“Sumeghpenii-i	whaa	takesqughhaan	aleghqughlunga	ugpeghtesnaqsingaa	Christ-ameng?”
B05_26_Acts_V29	Paul-em	kiimsiqaa,	“Takesqughhaaghngaan,	nalighmeng	taakluku	aleghqughyaghngaamken	yughaatkengngwaamken	Kiyaghneghmun	ugpeghesqelluten.	Ellnginaghpek	yughaatkengngunghitamken,	yughaatkengngwaamsi	qamagllusi	nagallghiini	whangamneng	aghneghmi	whani,	whangamtun	lliighesqellusi	iwerngaqun	qiipraghutngunasi!”
B05_26_Acts_V30	Taagken	Umiilek	Agrippa,	Governor	Festus,	Bernice,	tamaakutlu	ilangi	nekevuutkat.
B05_26_Acts_V31	Aanluteng	ellmeggneng	aleghquutkat,	“Uumun	yugmun	sameng	apalliitukut	tuqutusighqameng	nalighmeng	anusimingllaasighqameng.”
B05_26_Acts_V32	Agrippa-m	pikaa	Festus,	“Aanesnayaghaghput	Umiilegpigaghmun	nanqigtesqelluni	pikaanghisaqan.”
B05_27_Acts_V1	Festus-em	Italy-tesqesugyinkut	angyaghpagkun,	aglaatestekii	Paul-llu	ilangillu	anusimingllaghat	umiilwaaghmun	Julius-mun.	Julius-enkut	pilluwaghtekullghiit	aatqelghiit,	“Umiilegpigaam	Pilluwaghtengi.”
B05_27_Acts_V2	Taawa	angyaghpak	Adramyttium-emeng	pi,	aghulaqsaqleggiinaaghtekaq	nenun	Asia-m	esnenganilngughnun.	Tawavek	uuglluta	aghulaqukut.	Aristarchus-em	maligtiinkut	Thessalonica-ghmiim.	(Thessalonica	Macedonia-melnguq).
B05_27_Acts_V3	Unaamingani	kaatukut	Sidon-mun.	Julius-em	pinitungwaaq	pikaa	Paul,	laalightestaqluku	ilakumtaaghanun	Sidon-mi,	sameng	aklukegkaaneng	tuunaqluku	pisqelluku.
B05_27_Acts_V4	Sidon-meng	aghulaqukut	anuqa	aygumun	enkaam	igleghtukut	uqiinellghakun	qiighqam	Cyprus-em.
B05_27_Acts_V5	Igleghaakut	esnengakun	Cilicia-mllu	Pamphylia-mllu,	taagken	nagneghtukut	Myra-mun	Lycia-melngughmun.
B05_27_Acts_V6	Tamaanteftuq	angyaghpak	Alexandria-meng	pi,	enkaam	Umiilwaaghem	Julius-em	liigikluku	Italy-nnaqutanga	uugtestiinkut.
B05_27_Acts_V7	Nunmaasqughhaq	igleghtukut	qafsinegyagllak	aghneq,	iwernga	piyaqliighngaamta	kaatukut	Cnidus-mun.	Anuqliitem	igleghapagningiitesinkut	taagavek,	igleghtukut	uqiinellghakun	qiighqam	Crete-em,	naghughlluku	Salmone.
B05_27_Acts_V8	Esnengiighhaakun	igleghtukut	piyaqliighngaamta,	kaatukut	kangighamun	aatqelghiimun,	Uqitaghvik	Kangighaq,	taana	qantaghanlenguq	Lasea-meng.
B05_27_Acts_V9	Tamaanteghllagtukut	qenwat	yakughnaghtaa	taakluku	igleghamun,	siingenllu	Aghneq	naghughlleghhii	priest-et	aghqerraaghvigat	seghleghqellghitnun	Jews-et.	Enkaam	Paul-em	kelengasaaghii	angyaghpagem	umiilwaaghi.
B05_27_Acts_V10	Pikii,	“Ukughsi	yugni,	sumemni	whaa	elngaatall	yakughniighnaqukut	igleghallemnni.	Iflaaqelteggullu	angyaghpagput	usituumaan,	entaqun	talwa	tuqulaghaallequkut.”
B05_27_Acts_V11	Iwernga	Umiilwaaghem	Julius-em	nagatkaqegkek	angyaghpagemllu	umiilga,	angyaghpaleklu	yuuk	avelghaghluku	Paul.
B05_27_Acts_V12	Allullutengllu	angyaghpagem	yugi	igleghsukat	qayughllak	taana	kangighaq	yakughnalghii	angyaghpagmun	uksughfiguluni.	Kaannaqnaluteng	Phoenix-mun	pikat	uksughsaghqaaluteng	tamaani.	Phoenix-em	kangighaa	qiighqamelnguq	Crete-mi,	northwest-munllu	southwest-munllu	ayuqelghii.
B05_27_Acts_V13	Ikegkemeng	anuqataghaaghsan	angyaghpagem	yugi	pikat,	“Taanata	anuqa	utaqakaghput.”	Enkaam	uyghiita	sayugluku	telanangaakut	Crete-em	esnengiighhaakun.
B05_27_Acts_V14	Iwernga	anuqlighllagtuq	nakaghyameng	enkaam	qiighqameng	atghaghteghllagaa.
B05_27_Acts_V15	Angyaghpak	awatmun	tengsagu	quutmun	taglaghnaqutkesaghluta	iilqayugtukut	enkaam	upuupeng	tengtestukut.
B05_27_Acts_V16	Qiighqasqughhaam	Cauda-m	uughqanganun	lliighusinkut	uqiteghraagtukut.	Tawani	qamuqsaqefut	angyaghhaghput	piyaqliighutkeghngaamteggu	qaakaghput.
B05_27_Acts_V17	Taagken	angyaghpak	ayugighsaghaat	asighlluku	tapghaghmeng.	Alingluteng	qenaaghllughquunnayukameng	Syrtis-mi	telanangat	ifkaghqughluki	tengtestukut.
B05_27_Acts_V18	Unaamingani	paninang	esla	almesiqeghllagyagu,	angyaghpagem	usingan	ilangi	meghmun	ateghqughiit.
B05_27_Acts_V19	Awakaghaani	esla	almesiqsagu	angyaghpagem	sanqutngi	ateghqughiit.
B05_27_Acts_V20	Qafsinegllak	aghneq	siqinngunani,	ighaleqetaangunani	piiq	eslam	seghleghllagem	angtalanganeng.	Enkaam	talwa	iilqayugtukut,	isigimaqun	tuqulaghaannaqelghiikut.
B05_27_Acts_V21	Yuget	neghegpenateng	muluughllagyata	Paul-em	nekevluni	pikii,	“Ukughsi	yugni,	nagatkaqsaqufsinga	kennayanghilnguukut	Crete-meng	enkaam	aghsaan	seghleliighnayanghitusi,	saghyangiinnayanghitusi.
B05_27_Acts_V22	Iwernga	iilqayugpenasi,	nalighhiinaghsi	tuqunaanghituq	iwerngaqun	angyaghpagiillequkut.
B05_27_Acts_V23	Unuk	Kiyaghneghem	yaqulgan	takukaqaanga.	Taanata	Kiyaghneq	manigughaqegkegka,	ellngan	pikaanga.
B05_27_Acts_V24	Yaqulgem	piinga,	‘Paul,	alingegpenang,	kaallequten	Rome-emun,	nekevellequten	sivungakun	Umiilegpigaam.	Yughaatkegkaqutegpeneng	angyaghpagmetelguteten	qamaglluki	Kiyaghneghem	yugulilleqii.’
B05_27_Acts_V25	Enkaam	quyatek,	ugpeqiinga	Kiyaghneghqun	tawatetngwaaghesqelluku	ungipaatellemtun.
B05_27_Acts_V26	Iwerngaqun	angyaghpagiillequkut	qiighqami.”
B05_27_Acts_V27	Qula	estamat	siipneqluku	unuk	Kelliimi	Adriatic-mi	tengtiinkut.	Taakwani	unugem	qukaani	yulaaghet	piiqut	quutmun	tughwaaghsugninniluta.
B05_27_Acts_V28	Tapghaq	uqigkutighluku	meghmun	ateghsaqmegteggu	yuginaq	yaagneq	uusqaghtutkaftuq.	Tazingapighqaaghyamta	tapghaq	ateghllaataghyaqmegteggu	akimigaq	yaagneq	uusqaghtutkaliimalghii.
B05_27_Acts_V29	Yulaaghet	alingegkat	angyaghpak	qalmesinnayukan	enkaam	estamaneng	uyghighaat	kingungakun.	Taagken	yughaghtut	aghhragkiighesqelluku.
B05_27_Acts_V30	Angyaghpagem	yulaaghi	anagnaqegkat	sivuyaga	angyaghpagem	uyghiitelighnaqesighwaaghutkelluku,	angyaghhaq	meghmun	ateghtekaat.
B05_27_Acts_V31	Iwernga	Paul-em	pikii	umiilwaaqlu	pilluwaghtetlu,	“Ukut	yuget	aghulaqegkata	kayutepagiillequkut	enkaam	elpesi	tuqulaghaallequsi.”
B05_27_Acts_V32	Enkaam	pilluwaghtet	angyaghhaq	keputkaat.
B05_27_Acts_V33	Aghtaghaghnaqaqaallu	Paul-em	qamaglluki	neghesqughwaaqii,	pikii,	“Qula	estamat	siipneqluku	aghneq	neghelqunghitusi	qayughllak	elngaatall	kelengaruulghiisi.
B05_27_Acts_V34	Tamaaken	apalluqluku	neghesqughwaaghnaqamsi	iknaqughtesqellusi.	Nalighhiinaghsi	tuqunaanghituq	talwa	aqnighhnaanghituq.”
B05_27_Acts_V35	Nepiighyami	neqekrangllameng	tugulluni	igamsiqayugvikluku	Kiyaghneq	manungitni	ikulluni	neghegkaq.
B05_27_Acts_V36	Yuget	ilutughsaghyisteng	ellngitlu	qamaglluteng	neghuutkat.
B05_27_Acts_V37	Qerngaghllagemta	angyaghpagmelngughni	276-nguukut.
B05_27_Acts_V38	Qamaglluteng	neghuunneghmeng	apeghiighyameng	angyaghpak	uqengellinaluku	wheat-a	meghmun	ateghqughaat.
B05_27_Acts_V39	Aghsagu	quutmeng	esghaatut,	taawanginaq	liisuqenghitaat	natungutanga.	Iwernga	kangighalguftuq	esnalegmeng	enkaam	taaggun	tamlagnaqsugtut.
B05_27_Acts_V40	Kepuulluki	uyghiitet	unitkiit	meghmelluki,	petugutiiklu	aquutak	naghighquqiit.	Taagken	sayugluki	telaanangat	sivuyagmelnguut	tengtestut	tespikavek	esnamun.
B05_27_Acts_V41	Iwernga	angyaghpagem	sivuyaga	aghqitaghisan	kingunga	qagighllaget	kagimtaat.
B05_27_Acts_V42	Pilluwaghtet	piyaghiit	anusimingllaghat	tuququghnaluki	luuraq	quutmun	pugimluteng	navek	anagnayukata.
B05_27_Acts_V43	Iwernga	umiilwaaghem	tuqutesugumangitkaa	Paul	enkaam	iinghutkii.	Yeghlegi	qelqii	pugimaqayuggaat	quutmun	tagliisqelluki.
B05_27_Acts_V44	Tamaakut	pugimellgilnguut	angyaghpagem	ikellghaakun	tuguluki	taglaghnaqesqegkii	quutmun.	Tawaten	qamaglluta	yaywaaseng	uuglleghaatukut	quutmun.
B05_28_Acts_V1	Yaywaaseng	quutmun	uugsamta	liigikaghput	qiighqaq	Malta-ngutanga.
B05_28_Acts_V2	Tamaakumiit	elngaatall	upughatiinkut	kumaqisimaamta	qayughllak	aqlaghaghtekanga	eslallugughsimaghmi.
B05_28_Acts_V3	Paul	saqumigluni	quugkameng	qiighimaluku,	tuqunalghii	nemeghyaq	maatneghem	aanesluku	quugneng,	iiggakun	amqeghtekaa.
B05_28_Acts_V4	Tamaakumiit	esghaghluku	nemeghyaq	Paul-em	iigganeng	qughaghngalghii	ilateng	pikiit,	“Ipapestaaq	una	yuuk	yugtaghtenguuq.	Qaywa	un'gani	meghmi	tuqunghiteghngaaghmi	esghaghhu	tuquyaghqaamalghii.”
B05_28_Acts_V5	Paul-em	iiggeni	ufsugusaqminiki	nemeghyaq	ifkaghtuq	kenghegnun	iwernga	talwa	nemeghyam	aqnighsimangilkanga.
B05_28_Acts_V6	Yuget	pikaqsaqangat	Paul	puuveghllagnaqniluku	nalighmeng	tuqunaqniluku.	Iwernga	sagpenani	muluughllagyan,	sumeghtaghaatkegkaat,	“Una	naliqaat	kiyaghneghet.”
B05_28_Acts_V7	Taam	qiighqam	umiilga	Publius,	nunalguftuq	ughugsighvimta	tungangani.	Publius-em	elngaatall	upughatiinkut,	ellnganitukut	pingayut	aghneghet.
B05_28_Acts_V8	Atanga	puqleghanguftuq	aqsalliqumaghmi.	Paul-em	esghaghyaghtughluku	yughaatkelluku,	saafsaqminigu	naallghutuq.
B05_28_Acts_V9	Paul	tawaten	piyan	qamaglluteng	ilangi	qinuyuget	tagilaghaatkat	enkaam	naallghutkat.
B05_28_Acts_V10	Tamaaken	apalluqluku	tunqughtaagiinkut	tunusameng.	Tamaani	pingayut	tanqit	atughluki	aghulaqsaghqaaghsamta	tunqughtaalaataghiinkut	tumangani	atughqamnneng.	Angyaghpak	Alexandria-meng	pi	uksughsimalghii	tamaani	qiighqami.	Aatqeftaa	“Malghik	kiyaghneghek”	sivuyaganiteftuklu	ulimaaghulutek	taakuk.	Aghulaqsaghqaaghsan	taaggun	uugtukut.
B05_28_Acts_V12	Syracuse-mun	kaalluta	tamaantukut	pingayut	aghneghet.
B05_28_Acts_V13	Taagken	qapiighwtaghtukut	Rhegium-emun	kaatellemnnun	kenlanga.	Aghneq	ataasiq	atughluku	tamaani,	unaamingani	anuqataghaaghutiinkut	ikevaghmeng	enkaam	awakaghaani	Puteoli-mun	kaatukut.
B05_28_Acts_V14	Tamaanteftut	ugpeqat,	ellmeggnitesqiinkut	maaghraghvinlek	aghneq.	Taagken	Rome-emun	nagneghtukut.
B05_28_Acts_V15	Ugpeqat	Rome-emelnguut	nagaqughluta,	paayghumakanginkut	tungangitnun	Akilpegaghviget	Appius-melnguut,	ilangita	paayghumakanginkut	tungangitnun	Pingayut	Aqelqalghutat.	Paul-em	esghaghluki	ugpeqat	ilutughtekaq	enkaam	iyamsiqayugvikegkaa	Kiyaghneq.
B05_28_Acts_V16	Rome-emun	kaasamta	Paul	ellnginaghmetestaat	nani	piyukelghani	iwerngaqun	ataasim	pilluwaghtem	kelengakaa.
B05_28_Acts_V17	Pingayut	aghneghet	atughluki	Paul-em	tagsiqlighii	Jews-et	igleghutistengit.	Tagiyata	pii,	“Jew-lgutemni,	sanghiteghngaamki	yuput,	nalighmeng	kipullginaanghiteghngaamki	nangaghneghit	sivunemta,	paninang	igleghutistemta	Jerusalem-emelnguut	tugulunga	tuunaatnga	Rome-eghmiinun.
B05_28_Acts_V18	Aapqughaaghlunga	sameng	apalliisama	tuqutusighqameng	itemunnalunga	piyaghaatnga.
B05_28_Acts_V19	Iwernga	Jews-et	ighlekaatnga	enkaam	tamaaken	apalluqluku	piiqa	nanqigtista	Umiilegpigaghmun	nanqigtesugnilunga.	Umiilegpigaghmun	seghlequughyaghtuunghitanka	yulgutenka.
B05_28_Acts_V20	Enkaam	tagsiqlighamsi	apeghnaluki	tamaakut	elpesinun.	Liitesugaqallu	elpesinun	taana	ataasiq	Israel-eghmiit	neghyukegkaat	apalluqluku	qiipraghusighngaanga.”
B05_28_Acts_V21	Kiimsiqaat,	“Judea-ghmiit	latatkigataaten	whangkunnun.	Talwa	nalighhiiniita	ugpeqaalgutemta	taagegken	tagiluteng	ungipaqigataaten,	nalighmeng	seghletun	akuzitkigataaten.
B05_28_Acts_V22	Whangkuta	liisugaghput	elpenun	sameng	sumeghtaghaatkaqutangi	tamaakut	ugpeqilghiit	Jesus-meng,	qayughllak	liisimakaghput	nani	alngunak	seghlequughaqiit.”
B05_28_Acts_V23	Taagken	nakmikegkaat	aghneq	ataasiq	qerngughutfiguluku.	Taana	aghneq	kaasan	uglapiglluteng	tagilaghaatkat	Paul-em	kiyaghfiganun.	Unaaghhaaneng	unullghanun	kenlanga	apeghtuqii	Ataneghpagullghaneng	Kiyaghneghem,	liigikestengngwaaghnaqutkegkiillu	Jesus-meng	atuqluki	Liilightuusii	Moses-em,	uuknaliqistetlu	igaqegkiit.
B05_28_Acts_V24	Ilangita	ugpeqegkaat	iwernga	ilangita	ugpequmangilkangat.
B05_28_Acts_V25	Enkaam	aaghtiiraaghutkat.	Nekevuutaqutlu	aanleghaannaluteng	Paul-em	pikii,	“Agleghnalghiik	Taghneghak	ipa	pimalghiik	sivuneghpesigun	uuknaliqistekun	Isaiah-kun.
B05_28_Acts_V26	Whaten	pikaaguq,	‘Takuluki	ukut	yuget	whaten	piki,	Nagasaghngaaghpesi,	esghapagngaaghpesi	liigiknaanghitusi.
B05_28_Acts_V27	Taakut	yuget	tawatetut	qayughllak	umyugiit	pineghlluugtekaagut	enkaam	sigutetengllu	iyetengllu	saapegkaqiit.	Tawatenneghisaqumeng	esghaannayaghtut,	nagaquunnayaghtut,	liigiknayaghtut,	qiivnayaghtutlu	whangamnun	naallghutesqelluteng.’”
B05_28_Acts_V28	Paul-em	taaqniitkun	pikii,	“Elpesinun	liigikesugaqa,	Kiyaghneghem	kayagtengngwaaqaqii	ungipaghteni	ungipiisqelluki	yugulilleghmeng	Gentile-enun.	Ellngit	nagatepestaaghyaghqaagut.”
B05_28_Acts_V29	Tawaten	Paul	piyan	Jews-et	aaghtiiraaghuteghllagumaghmeng	aanleghaatkat.
B05_28_Acts_V30	Maalghuk	ayumiqullghek	Paul-em	kiyaghfikegkaa	mangteghaq	llivikaqluku.	Upughataqegkangi	qamaglluki	iteghteni,
B05_28_Acts_V31	tetugpenanillu	ungipaqaq	Ataneghpagullghaneng	Kiyaghneghem.	Apeghtuutkegkaallu	Ataneq	Jesus	Christ-a.	Tawaten	pillgha	kitum	alngunak	aghuliighsimangilkanga.
B06_01_Romans_V1	Ukut	latat	Paul-meng	pinguut;	qepghaghtekaanga	Jesus	Christ-am.	Kiyaghneghem	tuqluqaqaanga	apostle-ngulunga,	nakmikegkaqaangallu	ungipaqesqelluki	Pinilghiit	Ungipani.
B06_01_Romans_V2	Ayumiq	Kiyaghneghem	akequsaqegkaqii	taakut	Pinilghiit	Ungipat	uuknaliqistemikun.	Uuknaliqutkegkaqiit	agleghnalghiitgun	Akuzitetgun	Igaqegkatgun.
B06_01_Romans_V3	Taakut	Pinilghiit	Ungipat	Kiyaghneghem	Ighneghaneng	ayuqut.	Yuguluni	allgeqaaguq	Umiilgem	David-em	kingunghitgun.
B06_01_Romans_V4	Agleghnalghiim	Taghnegham	liigikestiinkut	Ataneghput	Jesus	Christ-a,	Kiyaghneghem	aghtughyaghqaanghilnguuguq	Ighnegha.	Taghnegham	ipapighqegkaqaa	unguvaghtesluku	Jesus	tuqulleghmeng.
B06_01_Romans_V5	Ellngakun	nangllekellengumaanga	apostle-ngulunga.	Tawaten	Kiyaghneghem	pikaqaanga	tuqliisqelluki	nunataghhaan	yugi	ugpeqesqellukullu,	qaatkesqellukullu	Christ-a.	Enkaam	Christ-am	aatgha	quulvallengellequq.
B06_01_Romans_V6	Elpesillu	Rome-emelngughni,	Kiyaghneghem	tuqluqaqiisi	Jesus	Christ-amun	pikesqellusi.
B06_01_Romans_V7	Qamagllusi	elpesi	Rome-emelngughni	Kiyaghneghem	piniqegkiitni,	tuqluqiitnillu	yuknalusi:	Kiyaghneghem	Atamta,	Atanghemllu	Jesus	Christ-am	kayusiillisi,	nekeggmellelisillillu.
B06_01_Romans_V8	Sivukluku	tamaghhaghpesinun	iyamsiqayugvikaqa	Kiyaghneqa	Jesus	Christ-akun,	qayughllak	ungipaa	ugpeqilleghpesi	mingitnguuq	yulghutnun	tamaghhaani.
B06_01_Romans_V9	Pinaqelqa	qamaglluku	qepghaataqaqa	Kiyaghneq,	ungipaqnaluki	Pinilghiit	Ungipat	Ighneghaneng	ayuqelghiit.	Kiyaghneq	liisimakistekaqa	quunpeng	yughaatkengngukemsi.
B06_01_Romans_V10	Yughaghaqungallu	Kiyaghneghmun	piyukelqegkagu	qenwatlu	elpesinun	piyaghqaalunga.
B06_01_Romans_V11	Esghaghyupigtaqamsi	quyastellelinnalusi	Kiyaghneghem	Taghneghagkeneng	iknaqsuugtesqellusi.
B06_01_Romans_V12	Whaten	pingwaamsi:	qerngaamta	kayemutunnaluta,	elpesi	ugpeqillemkun,	whanga	ugpeqilleghpesigun.
B06_01_Romans_V13	Ugpeqaalgutemni,	liisimakesugamsi	awen	laalighfiksugaqamsi	iwernga	saam	quunpeng	pinghitestaqaanga.	Enkaam	maaten	kayusiisuganka	Rome-eghmiit	ugpeghesqelluki	Christ-akun,	ilangitnun	Gentile-enun	pillemtun.
B06_01_Romans_V14	Kiyaghneghem	nakmikegkaqaanga	ungipaqesqelluki	Pinilghiit	Ungipat.	Enkaam	ungipaqsaghqaqanka	tamaghhaanun,	Greek-enunllu	Greek-ngunghilngughnunllu,	peghqineghnunllu	nalluuqanunllu.
B06_01_Romans_V15	Enkaam	whaa	ungipaqiyugllaguunga	Pinilghiineng	Ungipaneng	elpesinunllu	kiyaghlleghhiini	Rome-emi.
B06_01_Romans_V16	Kayngukigatanka	Pinilghiit	Ungipat:	Kiyaghneghem	aghtughyaghqaanghilqii	yugulilleghmun	tamaghhaanun	ugpeqilghiinun.	Sivukluteng	ungipaqegkaagut	Jews-enun	taagken	Gentile-enun.
B06_01_Romans_V17	Taakut	Pinilghiit	Ungipat	liigikestiinkut	naten	Kiyaghneghem	nallghusaghaqutangi	yuget	elqughutngalleghminun.	Ugpeqillghiniitgun	Kiyaghneq	tawaten	piiquq.	Katam	Akuzitni	Igaqegkani	igaqngaaq,	“Nallghughqegkaq	Kiyaghneghem	elqughutngallghanun	kiyaghllequq	neghyukluku	ellnga.”
B06_01_Romans_V18	Qilagmeng	Kiyaghneghem	yuget	liigikestii	sakritutnguniluki,	aghyuughlleqnilukillu	seghleghqellghitnun,	seghletunllu	pillghitnun.	Seghletun	pillghita	liigiknanightestiit	Kiyaghneghem	ipapillghaneng.
B06_01_Romans_V19	Sangwaa	yuget	liisimakegkaat	Kiyaghneghmeng	ayuqelghii	whateghlluwaaghuuq	ellngitnun	qayughllak	Kiyaghneghem	whateghlluwaaghughtaa	ellngitnun.
B06_01_Romans_V20	Kiyaghneghem	ulimatanganeng	nuna,	yuget	liigikngwaaghaqaat	aghtughyaghqaanghillgha	aghuliighigalnguq,	ipallu	Kiyaghneghutanga.	Qaywa	yuget	esghaghpagningiteghngaaghmegtekek	taakuk,	paninang	liisimakagket	Kiyaghneghem	ulimaaghakun.	Enkaam	yuget	apalliitut	whaten	pilleghqameng,	Nallukaghput	Kiyaghnelgutanga.
B06_01_Romans_V21	Liisimakeghngaaghmegteggu	Kiyaghneq,	quulviigataat	Kiyaghneghuluku,	iyamsiqayugvikigataatlu.	Yeghlegi	sumeghtaghallghit	Kiyaghneghmeng	satngunaniqaagut,	umyugiitlu	liigiknaniqaagut.
B06_01_Romans_V22	Peghqinghuniiqut	iwernga	nalluughtaqut.
B06_01_Romans_V23	Enkaam	manigughpenaan	Kiyaghneq	tuquyaghqaghhaanghilnguq,	yeghlegi	manigughaqiit	kiyaghnengllaqateng	yugsugnilnguut,	qawaagsugnilnguut,	teghikusaghsugnilnguut,	nalighmeng	nemeghyaghsugnilnguut.
B06_01_Romans_V24	Tamaaken	apalluqluku	Kiyaghneghem	pegtii	atuqesqelluki	nukeggnalghiit	sex-kun	seghleghqellghet	piyukeghllakiit.	Enkaam	atuqaqiit	yugusiteng	anagngaluki,	seghleghqaqluteng	sex-kun	ilameggnun,
B06_01_Romans_V25	qayughllak	ipapilleq	Kiyaghneghmeng	ayuqelghii	naavghusimaat	iqlengamun.	Enkaangam	manigughaqiitlu,	qepghaataqiitlu	Kiyaghneghem	ulimaaghi,	avelghaghluku	Ulimaghista	ellnga	katam.	Ellnganguuq	usuqsaghqaq	quunperugllak	kenlengunaan!	Amen.
B06_01_Romans_V26	Tamaaken	apalluqluku	Kiyaghneghem	pegtii	atuqesqelluki	seghleghqellghet	piyukeghllakiit.	Aghnat	sex-eyugnanighiit	yuget,	yeghlegi	sex-eyagutut	aghnaalgutmeggneng.
B06_01_Romans_V27	Tawateghpigaq	yugetlu	sex-eyugnanighiit	aghnat,	yeghlegi	sex-eyaguteghllagtut	yulgutmeggneng.	Tawaten	pikaatangitneng	Kiyaghneghem	aghyuughii	yugusiitgun	apalluqluki	anaggutelleghllagit.
B06_01_Romans_V28	Tamaakut	yuget	sumeghmeggni	satngunghinniiqaat	liisimakipiilleq	Kiyaghneghmeng	ayuqelghii.	Enkaam	Kiyaghneghem	pegtii	satngunghilngughnun	sumeghtaghallghitnun,	atughqaqenghisaqangitnunllu.
B06_01_Romans_V29	Allaaghhinaghmeng	seghleghmeng	pimanginaghaqut,	seghleghqaqut,	pakigneghuut,	ugumiketaghtutlu.	Aqinaketaghtut,	yugtaghyuneghtuut,	pilluwaghyuneghtuut,	puughtiyuneghtuut,	sumeghtaghaatkaqiitlu	ilateng	seghlepiguluki.	Yiillgiiqut,
B06_01_Romans_V30	seghletun	akuzitkaqiit	ilateng.	Ugumikaat	Kiyaghneq,	yukeghqenghuut,	qukaayugneghuutlu.	Sumeghtaghaghaqut	wata	seghletun	pinaluteng;	qaatkusigatut	angayuqameggnun,
B06_01_Romans_V31	nalluut,	akequsateng	atuqigatiit,	nangllegyugigatut,	nafughtiitaqutlu	ilameggnun.
B06_01_Romans_V32	Liisimakiit	Kiyaghneghem	Liilightuusii	pilghiit	tawatelnguut	yuget	allgeghsaghqaqaan'nguq	tuqulleq.	Nagneghutnginaghpenaki	tamaakut	atuqegkateng,	talwa	itagnaqaqiit	tawaten	pilghiit.
B06_02_Romans_V1	Tamaaken	apalluqluku	nanqigtikuvek	yugneng	anagniilqavigituten.	Nanqiggneghpeki,	elpeneng	nanqigtaquten	aghyuughyaghqaaluten	qayughllak	elpeklu	ellngistun	piiqelghiiten.
B06_02_Romans_V2	Kiyaghneq	nanqigtiiquq	yugneng	seghlepestaatun	pilghiineng,	liisimakaghputlu	nanqigtillghi	elqughutngaat.
B06_02_Romans_V3	Iwernga	nanqigtaqaten	anaggullghiit,	naqamllu	elpek	katam	piiqaten	tamaakut	ataasit	anaggutellghet.	Enkaam	sumeghpenii	anagyaghqaaniluku	piziguu	Kiyaghneghem	nanqigtillgha?
B06_02_Romans_V4	Liigikenghisiguu	nangllegtaghtulanga	Kiyaghneghem?	Aghyuughaghsigalkangaten	tawaninginaq	qayughllak	nuqetutaqegkangaten.	Sumeghpenii-i	taakut	satngunghitaat?	Liisimakenghisiguu	Kiyaghneghem	nangllekaqegkangaten	qayughllak	avuteghqesqesukangaten?
B06_02_Romans_V5	Iwernga	elpek	aleghquneghlluguuten,	pineghlluguuten;	tamaaken	apalluqluku	avuteghqesugigatuten.	Enkaangaam	elpek	katam	ulimangwaan	aghyuullengelleghqan	seghleghataghaaluku	Nanqigtillghem	Aghneghani.	Tawani	Aghneghmi	Kiyaghneghem	aliighlleqaak	sakraallenillu,	elqughutngalghiillu	nanqigtilleni.
B06_02_Romans_V6	Nanqiglleqii	tamaghhiita	yuget	apeghiighutellghistun.
B06_02_Romans_V7	Ilangi	yuget	pinitun	pimanginaghaqut	qayughllak	Kiyaghneghmeng	allgeghsukangit	usuqelleq,	quulvalleq,	yugusiqlu	tuquyaghqaanghilnguq.	Enkaam	Kiyaghneghem	kenlengilngughmeng	unguvallelilleqii.
B06_02_Romans_V8	Iwernga	ilangi	yuget	ellnginaayugneghuut.	Ugpeqsugigataat	ipapilleq	seghlepestaatun	pinaluteng.	Enkaam	Kiyaghneghem	sakrituteghllagluki,	aghyuughllaglleqii.
B06_02_Romans_V9	Qamagtengngwaaghluni	nunamelnguq	yuuk,	Jews-a	nalighmeng	Gentile-a,	seghlepestaatun	pikaq,	Kiyaghneghem	aghyuughlleqaa	seghleliighmengllu	ikfiqelleghmengllu.
B06_02_Romans_V10	Iwernga	qamagtengngwaaghluni	yuuk,	Jews-a	nalighmeng	Gentile-a,	pinitun	pikaq,	Kiyaghneghem	usuqelleqaa,	quulvaghlleqaa,	nekeggmellelilleqaallu.
B06_02_Romans_V11	Taniillngunaki	Kiyaghneghem	nanqiglleqii	qamagtengngwaaghluki	yuget.
B06_02_Romans_V12	Gentile-et	allgeghtellghitiit	Liilightuusat	Kiyaghneghem	tuunegkii	Moses-mun.	Enkaam	seghleghqelghiit	nallukluki	Liilightuusat,	tuqukata	Kiyaghneghem	nanqiggnaanghitii	Liilightuusatgun.	Jews-et	Liilightuusalguut,	enkaam	seghleghqegkata	Kiyaghneghem	nanqiglleqii	Liilightuusatgun.
B06_02_Romans_V13	Tamaakut	nagataghesnalghiit	Liilightuusaminun,	Kiyaghneghem	nallghusiigatii	elqughutngalleghminun.	Iwernga	qaatkullghiit	Liilightuusaminun	nallghughqaqii	elqughutngalleghminun.
B06_02_Romans_V14	Gentile-et	allgeghtellghitiit	Kiyaghneghem	Liilightuusii.	Iwernga	qaatkenneghmegteki	taakut	Liilightuusat,	qaatkutellghita	Liilightuusalgestun	ayuqestiit	ilumegteggun,	allgeghtekaqenghiteghngaaghmegteki.
B06_02_Romans_V15	Qaatkutellghita	yugnun	liigikestiit	ilumegteggun	liisimakiit	Liilightuusat	qelghusiit.	Sumeghtaghallghitallu	liisimakestiit	Liilightuusat	ilungitnitulangi,	qayughllak	sumeghtaghallghita	ilangakun	anaggunniiqiit	nalighmeng	ilangakun	itagnaghniiqiit.
B06_02_Romans_V16	Nanqigtillghem	Aghneghani,	Kiyaghneghem	nanqiglleqii	yuget	aksaqegkiit	Christ	Jesus-kun.	Aapghaqaqa	taana	ungipaqnemki	Pinilghiit	Ungipat.
B06_02_Romans_V17	Maaten'ngam	latayuganka	Jews-et.	Jew-ngukuvek,	neghyukaten	Liilightuusat	Kiyaghneghem	tuunegkaqii	yugpenun.	Qukaayugtutenllu	Kiyaghneghmun	pikniluten.
B06_02_Romans_V18	Liilightuusatgun	liisimakan	sangwaa	Kiyaghneghem	sasqesullgha	elpenun,	natenllu	nakmiksaghqaatanga	sangwaa	elqughutngalghii.
B06_02_Romans_V19	Enkaam	sumeghpeni	maghyaghqughtenguniiquten	ayaakanun,	nighuguniiqutenllu	mamlegmelngughnun.
B06_02_Romans_V20	Sumeghpeni	nallghusaghtenguniiquten	nalluuqanun,	apeghtughistenguniiqutengllu	taghnughhaghnun.	Liilightuusalgutegpeneng,	sumeghpeni	liisimakniluku	sangwaa	tamaghhaan	piiqan,	qamagllukullu	ipapilleq.
B06_02_Romans_V21	Apeghtughaqaten	ilaten,	sangan	elpeneng	apeghtiigasin?	Ungipaqiiquten,	“Teglegpenang,”	elpaa-ak,	teglekiigasiin?
B06_02_Romans_V22	Piiquten,	“Gelgaghniighpenang,”	elpaak,	gelgaghniiqiigasiin?	Ugumikepigtaten	kiyaghnengllaqat,	elpaak,	tugunniiqiigasiin	temple-ngitneng?
B06_02_Romans_V23	Qukaayugtaquten	qayughllak	Kiyaghneghem	Liilightuusani	tuunegkaqii	yugpenun.	Iwernga	qaatkenghinneghpeki	Liilightuusat	quulviigatan	Kiyaghneq.
B06_02_Romans_V24	Akuzitni	Igaqegkani	igaqngaaq,	“Apalluqlusi	elpesi	Jews-eni,	Gentile-et	sanguughtaqaat	Kiyaghneghem	aatgha.”
B06_02_Romans_V25	Qaatkengngukufki	Kiyaghneghem	Liilightuusii	circumcise-ellghen	pinightuq.	Iwernga	qaatkenghilkufki	Liilightuusat	circumcise-ellghilngughestun	ayuquten.	Enkaam	quyastellengnaanghituten	Kiyaghneghem	akequsaaneng.
B06_02_Romans_V26	Gentile-a	circumcise-ellghilnguq	qaatkullghii	qelghusiitnun	Liilightuusat,	Kiyaghneghem	tuguklighlleqaa	nikimqun	circumcise-ekaaluku.
B06_02_Romans_V27	Elpesi	Jews-eni	Liilightuusalguusi	igaqngalghiineng,	circumcise-ekaagusillu,	taawanginaq	qaatkigatasi	Liilightuusat.	Iwernga	Gentile-et	circumcise-ellghilnguut,	qaatkaqiit	Liilightuusat.	Enkaam	qaatkutellghitgun	Kiyaghneghem	nanqiglleqiisi	aghyuughyaghqaalusi.
B06_02_Romans_V28	Circumcise-enginaghluku	yugem	yugusii	Jew-pigughtesnaanghitaa.	Circumcise-ellepiik	pingigatuq	yugusim	qaaynginaakun.
B06_02_Romans_V29	Itupill,	yuuk	Jew-piiguuq	Jew-ngukumi	ilumikun.	Ighsaqghwa	circumcise-ekaaguq	Agleghnalghiignekun	Taghneghagnekun,	nakaan	igaqegkatgun	Liilightuusatgun.	Enkaam	Kiyaghneghmeng	usuqellengellequq,	nakaan	yugneng.
B06_03_Romans_V1	Sangwaa	aneghneghqusiigwa	yuuk	allgequmi	Jew-nguluni?	Sangwaa	aneghneghqusiigwa	circumcise-elleghmun?
B06_03_Romans_V2	Uglaapigtut	aneghneghqusit!	Sivulighpigaq	Kiyaghneghem	neghyukutkaqii	Jews-enun	Akuzitet	Igaqegkat.
B06_03_Romans_V3	Ilangi	ataasiighmenneghilkata	Kiyaghneghmun,	Kiyaghneq	ataasiighmenneghitesleqatguu?
B06_03_Romans_V4	Yeghlegillu!	Tamaghhaghmi	yuuk	iqlengiqestengughngaan,	Kiyaghneq	ipanguuq.	Akuzitni	Igaqegkani	Kiyaghneghmeng	ayuqelghii	igaqngaaq	whaten,	“Akuzineghpeni,	tamaghhaghmi	liisimakelleqaaten	elqughutnganiluten.	Yuget	nanqigtekangaten,	ipapighqelleqaten	anaggutnganiluki.”
B06_03_Romans_V5	Anaggunnemta,	anaggutellemta	yuget	liigikestengngwaaghaqiit	Kiyaghneq	elqughutnganiluku.	Enkaam	pilleqestaa	Kiyaghneq	anaggunniluku	aghyuuqanginkut	anaggutellemnnun?	(Akuzinguunga	yugestun.)
B06_03_Romans_V6	Tawatenneghituq!	Kiyaghneq	elqughutnganghilkan,	natenmi	Kiyaghneghem	nanqiglleqaki	nunam	yugi?
B06_03_Romans_V7	Iwernga	yuuk	pinayalghii,	“Iqlengiqelleghma	yuget	usuqistaqiit	Kiyaghneghmun	qayughllak	iqlengiqelleghma	aliightaqaa	Kiyaghneghem	ipangullgha.	Enkaam	sangan'ngam	Kiyaghneghem	nanqigtanga	aghyuughyaghqaalunga	seghleghqestetun?”
B06_03_Romans_V8	Yuuk	pinayalghiillu,	“Seghletun	pilta	sangwaa	pinilghii	apeghiighesqelluku	seghletun	pillemnneng.”	Ilangi	yuget	temngimeng	piiqut	whangkuta	apeghtughiiqniluta	tawaten.	Nanqigtellengyaghqaagut	aghyuughyaghqaaluteng,	aghyuulleghqamegestun.
B06_03_Romans_V9	Enkaam	whangkuta	Jews-enii,	pinighataghaghestaa	Gentile-eneng?	Nakaa,	yeghlegillu!	Aapghwaaqaqanka	Jews-etlu,	Gentile-etlu	tawateghpigaq	seghleghqellghem	aaghqutaqluki	ayuqii.
B06_03_Romans_V10	Akuzitni	Igaqegkani	igaqngaaq,	“Taawa	kina	alngunak	elqughutnganghituq,	talwa	ataasighhaq.
B06_03_Romans_V11	Kina	alngunak	liigikigatuq,	kitum	alngunak	iviigataa	Kiyaghneq.
B06_03_Romans_V12	Qamaglluni	yuuk	tunutkaaguq	Kiyaghneghmeng;	qamaglluteng	anaggutkaagut;	kina	alngunak	pinitun	pingigatuq,	talwa	ataasighhaq.
B06_03_Romans_V13	Ighsalqiit	qelpalngughestun	lliivghestun	ayuqut;	uluteng	atuqngwiit	puughtimun,	qezimegteggun	poison-elguut	nemeghyastun;
B06_03_Romans_V14	qaanghit	imighngaat	curse-elleghnengllu,	ugumiketiqelleghmengllu.
B06_03_Romans_V15	Yugtaghirakegtut;
B06_03_Romans_V16	navek	alngunak	pineghmeggni	naafqiistengwaaqut,	seghleliighqistengwaaqutlu.
B06_03_Romans_V17	Nallukaat	nekeggmelluni	kiyaghtelleghqaq,
B06_03_Romans_V18	talwa	alikigataat	Kiyaghneq.”
B06_03_Romans_V19	Liisimakaput	Jews-et	Liilightuusalget	qaatkesaghqaqiit	qelghusiit.	Enkaam	taakut	Liilightuusat	nepiighqelleqiit	yuget	whaten	pilleghqiitneng,	“Nallukaput	sangutangi	seghleghqellghet.”	Liilightuusatlu	liigikesleqiit	Kiyaghneghmun	nanqiglleqniluki	qamaglluki	nunam	yugi.
B06_03_Romans_V20	Nanqigtekumiki	yuget	nallghusaghnaanghitii	elqughutngalleghminun	qaatkutellghitgun	Liilightuusanun.	Itupill	Liilightuusat	liitestii	yuget	seghleghqestenguniluki.
B06_03_Romans_V21	Iwernga	Kiyaghneghem	yuget	liigikestii	nallghusaghlleqniluki	elqughutngalleghminun,	nakaan	qaatkutellghitgun	Liilightuusanun.	Kiyaghneghem	aapqaqaa	taana	Liilightuusatgunllu,	uuknaliqistetgunllu.
B06_03_Romans_V22	Kiyaghneghem	yuget	nallghusaqaqii	elqughutngalleghminun	ugpeqillghitgun	Jesus	Christ-akun.	Taana	ipanguuq	tamaghhaanun	ugpelghiinun	Christ-akun	qayughllak	allakunneghitut
B06_03_Romans_V23	qamaglluteng	seghleghqegkaatmeggneng.	Enkaam	nuughhutkaagut	Kiyaghneghem	aangelleghllaganun.
B06_03_Romans_V24	Iwernga	Kiyaghneghem	akingilngughqun	tunusamikun	nallghusaqaqii	elqughutngalleghminun	itemutistengitgun,	Christ	Jesus-kun.
B06_03_Romans_V25	Kiyaghneghem	tuunegkaqaa	Jesus	aghqutnguluku	seghleghqelleghnun.	Enkaam	Jesus-em	aawakun	seghevutaqii	yuget	seghleghqellghit	ugpeqingalghiit	ellngakun.	Tawaten	liigikestekaqaa	elqughutnganiluni.	Sivunghani	agani	Kiyaghneghem	nuqetutkaqii	yuget	enkaam	nepiighutkaqii	seghleghqellghit.
B06_03_Romans_V26	Iwernga	uumi	pilleghmi	ipapighqaa	elqughutnganiluni	nallghusalleghmikun	alngunak	yuuk	elqughutngalleghminun	apalluqluki	ugpeqillghit	Jesus-kun.
B06_03_Romans_V27	Enkaam	sangaawa	qukaayugutkesaghqaghput?	Qukaayugutkaghqiitukut!	Qukaayuggnaanghitestaa	qayughllak	qaatkennaqutkegkeput	Liilightuusat?	Nakaa,	qayughllak	Kiyaghneghem	nallghusaqangi	yuget	elqughutngalleghminun	ugpeqillghitgun	Jesus-kun,	nakaan	qaatkutellghitgun	Liilightuusanun.
B06_03_Romans_V28	Enkaam	liigikaghput	yuuk	nallghusaqaaguq	Kiyaghneghem	elqughutngallghanun	ugpeqilleghqun,	nakaan	qaatkutelleghqun	Liilightuusanun.
B06_03_Romans_V29	Kiyaghneq	Jews-nginaghhaat	Kiyaghneqatguu?	Gentile-etlu	Kiyaghneqenghitatguu?	Aa-a,	Gentile-etlu	Kiyaghneqaat,
B06_03_Romans_V30	ataasighhaatanganeng	Kiyaghneq.	Enkaam	nallghusaghlleqii	Jews-et	elqughutngalleghminun	ugpeqillghitgun,	Gentile-etlu	ugpeqillghitgun.
B06_03_Romans_V31	Liilightuusaat	satngunanighqestekii	ugpeqillemteggun?	Nakaa!	Yeghlegillu!	Ugpeqillemta	qaatkesugtestaqii	Liilightuusat	qelghutkiit.
B06_04_Romans_V1	Sameng'ngam	pilleqesta	Abraham-emeng,	sivunemnneng	whangkuta	Jews-eni?	Sameng	liitkaawa?
B06_04_Romans_V2	Kiyaghneghem	nallghusaqaqngukagu	elqughutngalleghminun	sallghakun,	sameng	qukaayugusighqalgunayaghtuq.	Iwernga	Kiyaghneghmun	qukaayugutkepagningitii	salleni.
B06_04_Romans_V3	Akuzitni	Igaqegkani	igaqngaaq	whaten,	“Abraham-em	ugpeqegkaqaa	Kiyaghneq	enkaam	ugpeqillgha	apalluqluku	Kiyaghneghem	tugukliqaqaa	elqughutngalghiinguluku.”
B06_04_Romans_V4	Yuuk	qepghalleghmineng	akileghtuusangegkayuguuq.	Akileghtuusaa	tunusaanghituq	qayughllak	ellngan	allgeghtekaqaa	qepghaalluku.
B06_04_Romans_V5	Kiyaghneghem	nallghusaghnaanghitaa	yuuk	elqughutngalleghminun	qepghaatillghakun	ellminun.	Itupill	yugem	neghyuksaghqaqaa	Kiyaghneq	nallghusaghikayuk	seghleghqesteneng	elqughutngalleghminun	ugpeqillghitgun.
B06_04_Romans_V6	Umiilgem	David-em	igaqegkaqaa	taana	ataasiq.	Pikaaguq	yuget	quyastepikaaniluki	Kiyaghneghem	nallghusaghaqngaki	elqughutngalleghminun	avelghaghluki	qepghaatillghit	Kiyaghneghmun.
B06_04_Romans_V7	“Quyastekaagut	tamaakut	seghleghqellghit	Kiyaghneghem	seghevutkii,	anaggutellghit	saapegkii!
B06_04_Romans_V8	Quyastekaaguq	yuuk	seghleghqellghi	Atanghem	sumeghmiknaniqangi.”
B06_04_Romans_V9	Taana	quyastelleq	David-em	akuzitkegkaa,	circumcise-ekaghhiinaghnun	pingwaa?	Nakaa!	Circumcise-ellghilngughnunllu	pinguuq.	Akuzitni	Igaqegkani	igaqngaaq,	“Abraham-em	ugpeqegkaqaa	Kiyaghneq,	enkaam	ugpeqillgha	apalluqluku	Kiyaghneghem	tugukliqaqaa	elqughutngaluku.”
B06_04_Romans_V10	Qavngaq	Kiyaghneghem	tugukliqaqagu?	Sivungani	circumcise-ellghaan	nalighmeng	kingunganeng?	Sivungani	circumcise-ellghan,	nakaan	kingunganeng.
B06_04_Romans_V11	Tagtalmi	taakwani	Abraham	circumcise-ekaaguq.	Circumcise-ellgha	nalluniilkutaaguq	ipapighqusiiluni	Kiyaghneghem	nallghusaqaqegkanga	elqughutngalleghminun	ugpeqillghakun.	Salin	circumcise-ellghilluku	Kiyaghneghem	tugukliqaqaa	elqughutngaluku.	Tamaaken	apalluqluku	Abraham	atanguuq	tamaghhaanun	ugpeqilghiinun	circumcise-ellghiteghngaata,	enkaam	Kiyaghneghem	tugukliimii	elqughutngaluki.
B06_04_Romans_V12	Abraham-llu	atakaat	circumcise-ekat.	Taana	ipanguuq	taawanginaghhaq	ugpeqillelgukuyeng	Abraham-etun,	salin	circumcise-ellghilluku.
B06_04_Romans_V13	Kiyaghneghem	akeqegkaqii	Abraham-enkut	kingunqullghiit	iingunaghhaan	nuna	ellngitnun	pagilleqniluku.	Akequsaqellghitaa	taana	Abraham-emun	qayughllak	qaatkegkangi	Liilightuusat.	Itupill	Kiyaghneghem	akeqegkaqaa	qayughllak	ugpeqegkanga	enkaam	Kiyaghneghem	tugukliqaqaa	elqughutngaluku.
B06_04_Romans_V14	Kiyaghneghem	akequsaa	tuunyaghqaayaqan	qaatkullghiinun	Liilightuusanun,	taawa	ugpeqilleq	satngunghituq.	Kiyaghneghemllu	akequsaa	satngunghituq.
B06_04_Romans_V15	Kiyaghneq	sakritaquq	yuget	qaatkunneghinneghata	Liilightuusanun	tuunegkaanun	Moses-mun.	Iwernga	Liilightuusiisaqan	taawa	yuget	qaatkunneghitusiinnayaghtut.
B06_04_Romans_V16	Tamaaken	apalluqluku	ugpeqilleghmegteggun	yuget	allgeghtaat	Kiyaghneghem	akequsaa	akingilnguuluku	tunusaq.	Enkaam	qamaglluteng	Abraham-em	kingunghita	allgeghtepestaaghlleqaat	Kiyaghneghem	akequsaa.	Taana	akequsaq	Jews-nginaghhaghnun	ayuqenghituq	Liilightuusalegnun.	Iwernga	ugpeqilghiinunllu	ayuquq	Abraham-em	ugpeqillghatun.	Enkaam	Abraham	qamaglluta	atakaghput	ugpeqilghiini.
B06_04_Romans_V17	Akuzitni	Igaqegkani	igaqngaaq,	“Atangughtestamken	uglapiglleghhiinun	nunat	yugitnun.”	Kiyaghneghem	tawaten	akeqegkaqaa	Abraham	qayughllak	ugpeqegkanga	Kiyaghneq.	Kiyaghneghuuq	tuqukaneng	unguvaghtikayuk,	qelghilleghmikunllu	ulimatkayuk	sameng	sangilngughmeng.
B06_04_Romans_V18	Abraham-em	avaqutilleghqaa	sighimaniitkaaguq.	Iwernga	ugpeqegkaqaa	Kiyaghneq,	sighimakumanginaqaqaallu.	Enkaam	atangughtekaaguq	uglaapiglleghhiinun	nunat	yugitnun.	Whaten	Kiyaghneghem	pikaqaa,	“Kinguneghten	kestepagningisaghqaagut.”
B06_04_Romans_V19	Abraham-em	nulighha,	Sarah,	qumingepagningitkaalghii.	Ellnga	Abraham	100	ayumiqulleghtutkalighyaghtughluni,	tuqumun	tughaaghulghii.	Iwernga	tamaakut	suumqeghngaaghmiki,	ugpeqillgha	Kiyaghneghmun	ukavaamangilnguq.
B06_04_Romans_V20	Ugpeqinaniimangituq	talwa	aygughikumangitaa	Kiyaghneghem	akequsaa.	Iwernga	ugpeqiighataghaqaq,	usuqegkaallu	Kiyaghneq.
B06_04_Romans_V21	Abraham-em	ipapighqutkengngwaaqaqaa	Kiyaghneghmun	piyaghqaqniluku	akequsaqegkani.
B06_04_Romans_V22	Akuzitni	Igaqegkani	igaqngaaq,	“Kiyaghneghem	tuguqliqaqaa	elqughutngaluku,”	apalluqluku	ugpeqillgha.
B06_04_Romans_V23	Taakut	akuzitet,	“Kiyaghneghem	tuguqliqaqaa	elqughutngaluku,”	igaqegkaagut	nakaan	Abraham-nginaghmun,
B06_04_Romans_V24	iwernga	igaqegkaagut	whangkunnunllu.	Kiyaghneghem	tuguklighlleqiinkut	elqughutngaluta	qayughllak	ugpeqegkefut	ellnga.	Ellnganguuq	Jesus-meng	Atanemnneng	unguvaghtestikaq.
B06_04_Romans_V25	Kiyaghneghem	tuunegkaqaa	Jesus	tuqumatkesqelluki	seghleghqelleput,	unguvaghtekaqaallu	nallghusaghnaluta	elqughutngalleghminun.
B06_05_Romans_V1	Tamaaken	apalluqluku	nallghusaqaatemnneng	Kiyaghneghem	elqughutngallghanun	ugpeqillemteggun,	nekeggmellelguukut	Kiyaghneghmi	Atanemteggun	Jesus	Christ-akun.
B06_05_Romans_V2	Apalluqluku	ugpeqilleghput	Jesus-em	kiyaghtestiinkut	Kiyaghneghem	piniqellghani.	Enkaam	quyaghllaguukut	qayughllak	liisimakngwaaghaghput	Kiyaghneghem	nengightesleqiinkut	nighughqelleghmineng.
B06_05_Romans_V3	Taam	saaghwakun	quyaaqukut	seghleliillemnni	qayughllak	liisimakaghput	seghleliillghem	nuqenneghtullengestaqiinkut.
B06_05_Romans_V4	Nuqenneghtullemteggun	Kiyaghneghem	itagnaqaqiinkut.	Itagnaqillghan	sighimallengestaqiinkut.
B06_05_Romans_V5	Taam	sighimallghem	iilqamiqnaanghitiinkut	qayughllak	Kiyaghneghem	kuuvegkaqaa	piniqelleni	qamavek	ilumnnun	Agleghnalghiignekun	Taghneghagnekun,	Kiyaghneghem	tuunegkamikun	whangkunnun.
B06_05_Romans_V6	Yugulipagningilluta	Christ-am	tuqumatkegkaqii	seghleghqestet,	tawani	pilleghqaghlluwaaghmi	Kiyaghneghem	nakmikegkaani.
B06_05_Romans_V7	Entaqun	qafsinkuuraghhiinaat	tuqumatkiyugnayaghtut	elqughutngalghiimun	yugmun.	Nalighmeng	entaqun	kina	tuqumatkiyugnayaghtuq	pinilghiimun	yugmun.
B06_05_Romans_V8	Iwernga	Kiyaghneghem	kelgutkaqaa	piniqelleni	whangkunnun,	paninang	seghleghqestenguluta	Christ-am	tuqumatkegkaqiinkut!
B06_05_Romans_V9	Nalluneqniighaghput	Kiyaghneghem	nallghusaamiinkut	elqughutngalleghminun	Christ-am	aawakun.	Nalluneqniighataghaghaghput	yugulillengellequkut	Christ-akun	Kiyaghneghem	sakraallghaneng.
B06_05_Romans_V10	Whangkuta	Kiyaghneghem	anguyaksaghiinkut,	iwernga	ilaliiqaqiinkut	tuqullghakun	Ighneghmi.	Maaten	Kiyaghneghem	ilakumtaaqiinkut,	enkaam	nalluneqniighataghaghaghput	yugulillengellequkut	Christ-am	unguvallghakun!
B06_05_Romans_V11	Taam	saaghwakun,	quyaghllaguukut	Kiyaghneghmi	Atanemteggun	Jesus	Christ-akun.	Ellnganguuq	whangkunnun	ilaliighutestilghii	Kiyaghneghmun.
B06_05_Romans_V12	Yuksuwhaaq,	Adam,	seghleghqaqngan,	seghleghqellghan	tuqulleq	iteghtestekaqaa	nunamun.	Enkaam	qamaglluni	yuuk	tuquyaghqaaguq	qayughllak	qamaglluni	seghleghqegkaaguq.
B06_05_Romans_V13	Seghleghqellelgukaaguq	nunami	salin	Kiyaghneghem	tuunellghilluki	Liilightuusat	Moses-mun.	Iwernga	Kiyaghneghem	nanqigtellghitii	yuget	aghyuughyaghqaaluki	seghleghqellghitnun	qayughllak	Liilightusiilnguq.
B06_05_Romans_V14	Paninang	yuget	kiyaghtekaagut	ima	Adam-emeng	Moses-mun,	qamaglluteng	tuquyaghqaagut,	maligulluteng	tamaakut	seghleghqellghit	Adam-em	seghleghqellghatun	ayuqenghilnguut.	Adam	Christ-atun	ayuquq,	tagiyaghqatun.
B06_05_Romans_V15	Iwernga	Kiyaghneghem	tunusaa	Adam-em	seghleghqellghatun	ayuqenghituq.	Ipanguuq	uglapiglleghhiit	yuget	tuqukaagut	apalluqluku	ataasim	yugem	seghleghqellgha.	Iwernga	Kiyaghneghem	piniqellgha	seghleghllaguuq.	Enkaam	uglaapiglleghhiit	yuget	allgeghtekaqaat	Kiyaghneghem	aqeghqengngalghii	akingilnguq	tunusaa,	piniqellghakun	ataasim	yugem	Jesus	Christ-am.
B06_05_Romans_V16	Allakuteghllagtuk,	Adam-em	seghleghqellghallu,	tunusaallu	Kiyaghneghem.	Kingunganeng	Adam	seghleghqaqngan	Kiyaghneghem	nanqigtekaqaa	aghyuughyaghqaaluku.	Iwernga	kingungitneng	yulghuteghllaget	seghleghqaqngata,	Kiyaghneghem	akingilngughqun	tunusamikun	nallghusaghtestekaqii	elqughutngalleghminun.
B06_05_Romans_V17	Ataasiq	yuuk	seghleghqegkaaguq	enkaam	ellnga	apalluqluku,	tuqullghem	igleghutii	qamaglluki	yuget.	Iwernga	sangwaa	Kiyaghneghem	apeghiiqaa	ataasikun	yugkun,	Jesus	Christ-akun,	aangataghaghtuq	seghleghqellghaneng	ataasim	yugem.	Enkaam	allgeghullghiit	Kiyaghneghem	kemnapiglleghhiimeng	piniqellghaneng,	tunusaanengllu	elqughutngallghaneng,	qamaglluteng	igleghutillequt	kiyaghtelleghmi	ataasikun	yugkun	Jesus	Christ-akun.
B06_05_Romans_V18	Apalluqluku	Adam-em	ataasiq	seghleghqellgha,	Kiyaghneghem	nanqigtekaqii	qamaglluki	yuget	aghyuughyaghqaaluki.	Tawateghpigaq	apalluqluku	Christ-am	ataasiq	elqughutngalghii	pillgha	Kiyaghneghem	nallghusaghii	qamaglluki	yuget	elqughutngalleghminun,	tuuniillu	unguvalleghmeng.
B06_05_Romans_V19	Qaatkunneghitellghakun	ataasim	yugem,	uglaapiglleghhiit	yuget	seghleghqestengughtekaagut.	Tawateghpigaq,	qaatkutellghakun	ataasim	yugem,	uglaapiglleghhiit	yuget	nallghusaghyaghqaagut	Kiyaghneghem	elqughutngallghanun.
B06_05_Romans_V20	Liilightuusat	Kiyaghneghem	tuunegkii	Moses-mun	yuget	liisaaghaghtestiit	seghleghqelleghmeng.	Iwernga	yuget	seghleghqataghaghyata	Kiyaghneghem	nangllegtallgha	nulanginaqaq.
B06_05_Romans_V21	Seghleghqellghem	igleghutkaqii	yuget	tuqulleghqun.	Iwernga	Kiyaghneghem	piniqellghan	igleghutngwii	yuget	nallghusalleghmikun	ellngit	elqughutngalleghminun.	Enkaam	allgeghtaat	kenlengilnguq	unguvalleq	Jesus	Christ-akun	Atanemteggun.
B06_06_Romans_V1	Sameng'ngam	pilleqesta?	Seghleghqumanginaaltaa-a	Kiyaghneghem	nangllegtallgha	nulasqelluku?
B06_06_Romans_V2	Nakaa!	Qayughllak	tuqukastun	ayuqukut,	enkaam	tuqukaakumta	naten	seghleghqumanginaghnaqesta?
B06_06_Romans_V3	Liisimakaghsi,	qamaglluta	paaptaayaaqngamta	ilatkaagukut	Christ	Jesus-mun.	Ilatkaagutkutlu	tuqullghanun	paaptaayaaqngamta.
B06_06_Romans_V4	Paaptaayellemteggun	tuquqaagukutlu	qungukaagukutlu	Christ-ami.	Aghtughyaghqaanghilleghllagmikun	Atam	unguvaghtekaqaa	Christ-a	tuqulleghmeng.	Enkaam	kiyaghsaghqaaghllequkut	kiyaghtaallelighraghaghluta.
B06_06_Romans_V5	Kiyaghneghem	ilasimakanginkut	Christ-amun	tuqullghakun,	taagken	ilatestepestaaghlleqiinkutlu	ellnganun	unguvaghtesluta	ellngatun.
B06_06_Romans_V6	Liisimakaghput	whangkuteluguyalghiit	qaquuraatkaagut	Christ-akun	igleqataqnaniisqelluta	seghleghqellghem	aghtughyaghqaanghillghanun,	qepghaghtelaaghunanighnalutallu	seghleghqelleghmun.
B06_06_Romans_V7	Yuuk	tuquneghmini	itemaquq	aghtughyaghqaanghillghaneng	seghleghqellghem.
B06_06_Romans_V8	Tuqumakumta	Christ-ami,	ugpeqaghput	kiyaghtelgusighyaghqaqaghputlu	ellnga.
B06_06_Romans_V9	Liisimakaghput	Christ-a	unguvaghtestekaaguq	tuqulleghmeng	enkaam	allamengllu	tuquyaghqaanghituq	qayughllak	tuqulleq	aghtughyaghqaanghillghiitkaaguq	ellnganun.
B06_06_Romans_V10	Ataasighhaghmeng	tuqukaaguq	kayaalqennaluku	seghleghqelleq.	Iwernga	unguvatmineng,	kiyaghtengnguuq	Kiyaghneghmun.
B06_06_Romans_V11	Tawateghpigaq	sumeghtaghaghtek	tuqukaalusi	seghleghqellghem	aghtughyaghqaanghillghanun,	sumeghtaghaghteklu	unguvangulusi	Kiyaghneghmun	Christ	Jesus-kun.
B06_06_Romans_V12	Tamaaken	apalluqluku	seghleghqelleghmun	igleqataqestegpenaki	yugusisi	tuqukayuget.	Seghleghqellghem	igleqataqegkaki	yugusisi,	qaatkesuglleqasi	yugusighpesi	seghleghqengngalghiit	piyukellghi.
B06_06_Romans_V13	Alngunak	nalighneghi	yugusighpesi	tuunegpenaki	seghleghqusiiluki,	qayughllak	tawaten	pikufsi	tuunelleqasi	seghleghmun.	Itupill	tuunitek	Kiyaghneghmun.	Tuqukastun	ayuqsaghtusi,	iwernga	Kiyaghneghem	unguvaghtekaqiisi.	Enkaam	tuuniteki	iinguniita	yugusisi	Kiyaghneghmun	ellnganun	atuqesqelluki	elqughutngalleghmun.
B06_06_Romans_V14	Seghleghqellghem	igleqataqnaanghitiisi	qayughllak	igleqataqngwiisi	Kiyaghneghem	piniqellghan;	igleqataqngunghitiisi	Liilightuusat.
B06_06_Romans_V15	Enkaam	sanaqestangam?	Itagnaghtaa-a	seghleghqelleghqaghput	qayughllak	Kiyaghneghem	piniqellghan	igleqataqngukanginkut	nakaan	Liilightuusat?	Nakaa,	itagnanghituq!
B06_06_Romans_V16	Liisimakaqusi	tuunegkufsi	kitumun	qaatkesaghqaaluku,	taawa	ellngan	qepghaghtelaaqaaghlleqiisi.	Qaatkegkufsigu	seghleghqelleq,	tuqusleqiisi.	Iwernga	qaatkegkufsigu	Kiyaghneq,	nallghusaghlleqiisi	elqughutngalleghminun.
B06_06_Romans_V17	Qepghaghtelaaghuyaghtusi	seghleghqelleghmun.	Iwernga	iyamsiqayugvikaqa	Kiyaghneq	qayughllak	maaten	qamakerugllak	qaatkegkesi	apeghtuusaghraghaat	apeghtuusaqegkat	elpesinun.
B06_06_Romans_V18	Itemutkaagusi	seghleghqelleghmeng	enkaam	qepghaghtelaaghughtekaagusi	elqughutngalleghmun.
B06_06_Romans_V19	Tamaakut	liigikneghllugutangitneng	elpesinun,	usputaqngwaanka	qepghaghtelaaghetlu	piliitestengitlu.	Sivunghani	tuunegkayuguyaghasi	yugusisi	qepghaghtelaaghuluki	nukeggnalghiinunllu	nulamanginalghiinunllu	seghletun	pilleghnun.	Maaten	tuuniteki	yugusisi	qepghaghtelaaghuluki	elqughutngalleghmun	kiyaghtesqellusi	pelungillusi.
B06_06_Romans_V20	Qepghaghtelaaghwaaqngafsi	seghleghqelleghmun,	elqughutngallghem	igleqataqellghitiisi.
B06_06_Romans_V21	Sivunghani	seghletun	pikaagusi,	iwernga	maaten	kayngukaaghtasi	tamaakut	seghletun	pikasi.	Sangaawa	allgeghtekaghsi	tamaakut	piluki?	Allgeghtekaqaghsi	tuqullghiinaghhaq.
B06_06_Romans_V22	Iwernga	maaten	itemullusi	seghleghqelleghmeng	qepghaghtelaaghughtekaagusi	Kiyaghneghmun.	Enkaam	Kiyaghneghem	pelungiightesimiisi,	allgeghutesimiisillu	kenlengilngughmeng	unguvalleghmeng.
B06_06_Romans_V23	Akileghtuusaa	seghleghqellghem	tuqullghuuq;	iwernga	Kiyaghneghem	akingilnguq	tunusaa	kenlengilnguuguq	unguvalleq	Christ	Jesus-kun	Atanemteggun.
B06_07_Romans_V1	Ugpeqaalgutemni,	lataamsi	liisimakilghiini	Liilightuusaneng.	Enkaam	liigikasi	Liilightuusat	qelghaqiit	yuget	kiyaghtengnguluki.
B06_07_Romans_V2	Ugiiqaq	aghnaq	usputaaguq.	Liilightuusam	qelellghani	aghnaq	ugiminisaghqaaguq	tagtalngatun	ugimi	kiyaghtellghan.	Iwernga	tuqukan	ugini,	taawa	itemellequq	Liilightuusaaneng	nengughtellghem.
B06_07_Romans_V3	Iwernga,	ugini	unguvaluku	allami	yugmi	kiyaghtekumi	gelgaghniightenguluni	atighyaghqaaguq.	Iwernga	uginga	tuqumakan,	itemellequq	taagken	Liilightuusameng.	Gelgaghniighunghituq	ugiinqigtekumi.
B06_07_Romans_V4	Ugpeqaalgutemni,	elpesillu	itemumaasi	Liilightuusaneng	qayughllak	tuqukaagusi	Christ-ami.	Tamaaken	apalluqluku	Christ-am	pikiisi.	Ellnganguuq	Kiyaghneghem	unguvaghtekaa	tuqulleghmeng,	whangkunnun	qepghaatesqelluku	Kiyaghneq.
B06_07_Romans_V5	Sivunghani	qaatkaqaput	seghleghqengngalghiit	piyukellghi	yugusimta.	Liilightuusat	atuqistesugaqiinkut	tamaakuneng.	Enkaam	atuqegkumteki	tuqusleqiinkut.
B06_07_Romans_V6	Sivunghani	anusimingllaghastun	ayuqsaghtukut	Liilightuusanun.	Tuqukaatemnneng	Christ-ami,	itemutkaagukut	qaatkusaghqaallemnneng	Liilightuusanun.	Enkaam	qepghaatngwaaghput	Kiyaghneq	unguvalleghraghamteggun	Taghneghagnekun,	nakaan	unguvallelumteggun	Liilightuusatgun.
B06_07_Romans_V7	Sameng'ngam	pilleqesta?	Liilightuusaat	seghleghqellghwaat?	Yeghlegillu!	Taakut	Liilightuusat	liitestekaqii	whangamnun	seghleghqellghet	sangutangi.	Liinnayanghitaqa	qiliiqetiqelleq	sangutanga	Liilightuusaq	whaten	qelghimangisaqan,	“Qiliiqetiqegpenang.”
B06_07_Romans_V8	Iwernga	atuqluku	taana	qelghusaq,	seghleghqellghem	allaaghhiinaghneng	qiliiqetangllaqaqaanga.	Liilightuusangunateng	seghleghqellghet	tuqungaat.
B06_07_Romans_V9	Sivunghani	kiyaghtengnguyaghtunga	Liilightuusangunaan;	iwernga	liisaqegka	taana	qelghusaq,	seghleghqelleq	unguvaghluni	enkaam	tuquunga.
B06_07_Romans_V10	Qelghusaq	unguvastiyaghqaayalghii	whangamnun,	yeghlegi	tuqustaanga.
B06_07_Romans_V11	Taaggun	qelghusakun,	seghleghqellghem	puughsaqlegughtaanga.	Enkaam	atuqluku	qelghusaq	seghleghqellghem	tuqutaanga.
B06_07_Romans_V12	Iwernga	Liilightuusat	agleghnalghiinguut,	qelghusaqlu	agleghnalghiinguuq,	elqughutngaaqlu,	pinightuqlu.
B06_07_Romans_V13	Taam	qelghusam	pinilghiim,	tuqustangaa?	Yeghlegillu!	Seghleghqellghem	tuqutaanga	atuqluku	sangwaa	pinilghii.	Enkaam	liitaghput	qelghusakun	seghleghqelleq	elngaatall	seghlepiguuq.
B06_07_Romans_V14	Liisimakaput	Liilightuusat	Kiyaghneghem	Taghneghaaneng	pinguut,	iwernga	maghyaghquunghitaanga	Taghnegham.	Maghyaghquungwaanga	yugusima	piyukellghan,	enkaam	qepghaghtelaaghuunga	seghleghqelleghmun.
B06_07_Romans_V15	Liigikigataqa	saaqutka	qayughllak	atuqigataqa	sangwaa	atuqsukaqa.	Itupill	atuqaqaqa	sangwaa	ugumikegkaqa.
B06_07_Romans_V16	Iwernga	atuqegkumki	ugumikegkanka	atuqsunghiteghngaamki,	taawa	itagnaqaqanka	Liilightuusat	piniitangi.
B06_07_Romans_V17	Enkaam	whangangunghituq	tawaten	piiqelghii,	itupill	seghleghqelleq	ilumnilnguq	tawaten	piiquq.
B06_07_Romans_V18	Liisimakaqa	avangitunga	pinilghiimeng	ilumni,	yugusimni.	Pinitun	piyugaqsaghngaaghma,	pipagningitaqa.
B06_07_Romans_V19	Pingigataqa	pinilghii	piyukegkaqa,	yeghlegi	seghleq	piiqaqa	piyukenghitkaqa.
B06_07_Romans_V20	Enkaam	piyukenghitkaqa	pinemkun,	taawa	whangangunghituq	tawaten	pilghii.	Itupill	seghleghqellghwaaquq	ilumnilnguq	tawaten	piiqelghii.
B06_07_Romans_V21	Enkaam	liitaqa	taana:	pinitun	pinaqeghngaghma,	paninang	seghleq	tawantaquq.
B06_07_Romans_V22	Qaamkerugllak	pinighyuugusiqanka	Kiyaghneghem	Liilightuusii.
B06_07_Romans_V23	Iwernga	liitaqa	taawa	ilanga	liilightuusaq	yugusimnituq.	Pilluwaqangi	Kiyaghneghem	Liilightuusii	umyugama	itagnaqegkii.	Liilightuusam	yugusimnilnguum	seghleghqestaqaanga,	enkaam	anusimingllaghastun	ayuqunga	taamun	liilightuusamun.
B06_07_Romans_V24	Seghleghwaaghuunga!	Kitumngam	itemulleqanga	whaken	yugusimeng	tuqustiyaghqameng	whangamneng?
B06_07_Romans_V25	Iyamsiqanaghhalek	Kiyaghneghmun	itemuskanganga	Jesus	Christ-akun	Atanemteggun!	Enkaangam	qaatkanka	Kiyaghneghem	Liilightuusii	umyugamkun,	iwernga	yugusimkun	qaatkaqa	liilightuusaq	seghleghqestilghii	whangamneng.
B06_08_Romans_V1	Enkaangam	kinkut	alngunak	Christ	Jesus-mun	ilatkaakata	Kiyaghneghem	nanqiggnaanghitii	aghyuughyaghqaaluki.
B06_08_Romans_V2	Qayughllak	Liilightuusaan	Taghnegham	unguvallelitilghiim	Christ	Jesus-kun	itemutkaqaanga	liilightuusaaneng	seghleghqellghemllu	tuqullghemllu.
B06_08_Romans_V3	Moses-em	Liilightuusii	tawaten	pipagningitut	qayughllak	yugusimta	piyukellghita	kayaaleghqegkaqii	Liilightuusat.	Iwernga	Kiyaghneghem	pikaqaa	Liilightuusat	pipagningitkaat.	Kayagtekaqaa	ellmi	katam	Ighneni	nunamun	seghleghqumalghiitun	yugtun	ayuqluku.	Tuunegkaqaa	Ighneni	aghqutnguluku	seghleghqellemnnun.	Tawaten	nanqigtekaqaa	seghleghqelleq	yugusimelluku,
B06_08_Romans_V4	whangkunnun	qaatkesaqlegughtesqelluki	Liilightuusat	elqughutngalghiit	qelghusii.	Whangkunguut	kiyaghlleghhiit	malighqutaqluta	Taghnegham	piyukellghanun,	nakaan	yugusimta	piyukellghitnun.
B06_08_Romans_V5	Tamaakut	kiyaghlleghhiit	malighqutaqluteng	yugusimeng	piyukellghitnun,	sumeghtaghaatkengnginaghaqiit	piyukelleteng.	Iwernga	tamaakut	kiyaghlleghhiit	malighqutaqluteng	Taghneghagnun,	sumeghtaghaatkengnginaghaqiit	Taghnegham	piyukellghi.
B06_08_Romans_V6	Umyugaput	malighqutaqegkata	yugusimta	piyukellghanun,	tuqullequkut.	Iwernga	umyugaput	malighqutaqegkata	Taghneghagnun,	Kiyaghneghem	unguvallelilleqiinkutlu	nekeggmellelilleqiinkutlu.
B06_08_Romans_V7	Umyugaput	malighqutaqenghata	yugusimta	piyukellghanun,	anguyagwaaqukut	Kiyaghneghmun	qayughllak	qaatkigalkeput	Liilightuusii.	Ipa	qaatkepagningitaput	Kiyaghneghem	Liilightuusii.
B06_08_Romans_V8	Tamaakut	malighqutaqngalghiit	yugusimeng	piyukellghanun	efqughtepagningitaat	Kiyaghneq.
B06_08_Romans_V9	Iwernga	elpesi	igleqataqngunghitiisi	yugusighpesi	piyukellghan.	Igleqataqngwiisi	Kiyaghneghem	Taghneghagkenka,	qayughllak	ipa	kiyaghtengngulghii	ilugpesini.	Christ-am	Taghneghakek	kiyaghtengngunghilkayek	ilungani	yugem,	pikenghitaa	Christ-am.
B06_08_Romans_V10	Yugusisi	tuqunaqnguut	apalluqluki	seghleghqellesi.	Iwernga	Christ-a	kiyaghtengngukan	ilugpesini,	taawa	Taghnegham	unguvallelilleqiisi,	qayughllak	Christ-am	nallghusaghtestekaqiisi	Kiyaghneghem	elqughutngallghanun.
B06_08_Romans_V11	Kiyaghneghem	Taghneghakek	unguvaghtikak	Jesus-meng,	kiyaghtengnguuk	ilugpesini.	Katam	Kiyaghneghem	unguvaghtestellghatun	Christ	Jesus,	unguvaghtesleqii	yugusisi	Taghneghagmikun	kiyaghlleghhiignekun	ilugpesini.
B06_08_Romans_V12	Enkaangam	ugpeqaalgutemni,	kiyaghsaghqaagukut	Kiyaghneghem	Taghneghagkenka	kiyaghtesqesullghatun,	nakaan	yugusimta	kiyaghtesqesullghatun.
B06_08_Romans_V13	Kiyaghtengngukufsi	malighqutaqlusi	yugusighpesi	piyukellghanun,	tuqullequsi.	Iwernga	Taghneghagnekun	tuquskufsiki	yugusighpesi	seghleghqeng'ngalghiit	piiqegkangit,	taawa	kiyaghllequsi.
B06_08_Romans_V14	Qayughllak	tamaakut	maghyaghquqii	Kiyaghneghem	Taghneghagkenka	Kiyaghneghem	avaqutaqii.
B06_08_Romans_V15	Taghnegham	allgeghtekaghpesi	Kiyaghneghmeng	qepghaghtelaaghughtesneqiggnaanghitiisi	alingelleghmun.	Yeghlegi	Taghnegham	Kiyaghneghmun	avaqutaqestiisi.	Enkaam	ellngakun	tuqlughaghaghput	Kiyaghneq,	“Abba!	Ataay!”
B06_08_Romans_V16	Kiyaghneghem	Taghneghakek	ellmegneng	ilatkaaguk	taghneghamnnun	ungipaannaluta	Kiyaghneghmun	avaqutaqniluta.
B06_08_Romans_V17	Kiyaghneghem	avaqutaqutanganeng,	Kiyaghneghem	pagitistekiinkut,	Christ-amllu	pagitistelgutkiinkut.	Nighughqellengellequkut	Christ-atun	ikfiqegkumta	Christ-am	ikfiqellghatun.
B06_08_Romans_V18	Sumemni	ikfiqelleput	unguvallemnni	inglutepagningitut	nighughqelleghmun	Kiyaghneghem	aliighsaghqaanun	whangkunnun.
B06_08_Romans_V19	Ulimaaq	qamaglluni	utaqiinguuq	qelanellelighluni	Kiyaghneghmun	aliightesqelluki	kinkungutangi	avaqutii.
B06_08_Romans_V20	Kiyaghneghem	nanqigtekaqaa	ulimaaq	aghyughyaghqaaluku	enkaam	atuunanightestaa.	Ulimaaq	nanqigtesunghitkaaguq,	iwernga	Kiyaghneghem	tawaten	piyukegkaqaa.	Naqamllu	paninang	sighimallelguuq
B06_08_Romans_V21	qayughllak	ataasimi	aghneghmi	Kiyaghneghem	itemulleqaa	ulimaaq	aghulleghmeng.	Taagken	ulimaaq	ilallequq	itemngalleghllagitnun	Kiyaghneghem	avaqutiitnun.
B06_08_Romans_V22	Liisimakaghput	whavemun	kenlanga	iingunaghmi	ulimaaq	ngillegtengnguuq	aqnighqellghatun	ighniyulghiim.
B06_08_Romans_V23	Iwernga	ulimaaghhiinaanghituq	ngilleglleghhii,	whangkutallu	ngillegtengnguukut.	Whangkunguukut	Agleghnalghiigneng	Taghneghagneng	pilegni	Kiyaghneghem	tunusaqsugwhaagha	whangkunnun.	Ngillegtengnguukutlu	ilumteggun	utaqiimaluta	Kiyaghneghmun	allughqisqelluta	avaqutaaluta	ellnganun,	itemutesqellukillu	yugusiput	seghleghqelleghmeng.
B06_08_Romans_V24	Taaggun	sighimalleghqun	yugulikaagukut.	Iwernga	allgeghsimakumteggu	sighimakegkaghput,	taawa	sighimallghunghituq.	Yuget	sighimangigatut	sameng	allgeghtengngwaaqameggneng.
B06_08_Romans_V25	Iwernga	sighimamakumta	sameng	allgeghtekaqenghilkemnneng,	utaqalleqaghput	qelaneghpenaamta.
B06_08_Romans_V26	Tawateghpigaq	Taghnegham	kayusighaqiinkut	kayaatellemnni,	qayughllak	nallukelghiikut	naten	yughalleghqaqsaqemtestun.	Iwernga	Taghnegham	ellmineng	katam	yughaataqiinkut	Kiyaghneghmun	ngillegtelleghllagkun	akuzitngunaan.
B06_08_Romans_V27	Kiyaghneghem	liisimakii	yuget	sumeghtaghallghit.	Liisimakiillu	sumeghtaghallghi	Taghnegham,	qayughllak	Taghnegham	yughaatkaqii	yugi	Kiyaghneghem	piyukellghatun	ayuqluki.
B06_08_Romans_V28	Liisimakaghput	Kiyaghneghem	sangwaat	qamaglluki	qepghaghtestaqii	qerngiita	pinighqelleghqiitnun	piniqistemi.	Ellnginguut	tuqluqii	uspeqelleghmitun.
B06_08_Romans_V29	Tamaakunguut	Kiyaghneghem	nakmikekestaqii.	Aaftekaqiillu	Ighneghmitun	lliighesqelluki.	Tawaten	pikaaguq	Ighneni	allgeghyuwhaaghumasqelluku	anglegutelghutanganeng.
B06_08_Romans_V30	Enkaam	Kiyaghneghem	aaftekani	tuqluqaqii.	Tamaakutlu	tuqluqani	nallghusaqaqii	elqughutngalleghminun.	Tamaakutlu	nallghusaqani	elqughutngalleghminun	quulvaqaqii.
B06_08_Romans_V31	Sameng'ngam	pinaqesteggu	una?	Kiyaghneq	whangkunnun	ayuqngukan,	kitumngam	tengvimun	pilleqinkut?
B06_08_Romans_V32	Ighlekumangitaa	ellmi	katam	Ighneni;	itupill	tuunegkaqaa	aghqutnguluku	tamaghhamnnun!	Kiyaghneghem	tuunumakanginkut	Ighneghmineng,	taawa	ellngakun	ighlegpenani	tuunelleqiinkut	sameng	tamaghhaaneng.
B06_08_Romans_V33	Kitumngam	anaggunnilleqaki	Kiyaghneghem	nakmikegkii	yuget?	Kiyaghneghem	ellmineng	katam	anaggutellghinnikaqii!
B06_08_Romans_V34	Kinangam	pilleqa	Kiyaghneghem	yugi	nanqigsaghqaaniluki	aghyuughyaghqaaluteng?	Christ	Jesus-em	pilleqaguu?	Nakaa,	qayughllak	ellnganguuq	tuqumatkikaq	whangkunnun,	unguvaghtekaaguqlu	tuqulleghmeng.	Maaten	yughaatkaqiinkut	aqumluni	aghenqigneghani	Kiyaghneghem.
B06_08_Romans_V35	Saamngam	iqitesleqinkut	piniqellghaneng	Christ-am?	Seghleliillghaam,	piyaqliillghaam,	amyuqetaatkellghaam,	paneghniqellghaam,	aklumallghaam,	yakughnaam,	nalighmeng	tuqutellghaam?
B06_08_Romans_V36	Igaqngaaq	Akuzitni	Igaqegkani	whaten,	“Elpek	apalluqluten	aghhutanga	tamaghhaan	yuget	tuqusugaqiinkut.	Sumeghtaghalleghmeggni	penniighestun	ayuqniiqiinkut	tuqusaghqat.”
B06_08_Romans_V37	Iwernga	tamaakut	qamaglluki	kayaalqengngwaaqaqaput	Christ-akun	piniqistemteggun.
B06_08_Romans_V38	Liisimakngwaaghaqa	saam	alngunak	iqitesnaanghitiinkut	Kiyaghneghem	piniqellghaneng:	talwa	tuqullghem,	unguvallghem,	yaqulget,	nalighmeng	tughneghat.	Talwa	sangwaa	saghngaan	aghneghmi	nalighmeng	sivumi	agani,	nalighmeng	aghtughyaghqaanghillghet.
B06_08_Romans_V39	Talwa	sangwaat	qulemnni	nalighmeng	asimnni.	Ulimaaghmi	iqitestiyaghqaqraggiituq	whangkunneng	Kiyaghneghem	piniqellghaneng	Christ	Jesus-kun	Atanemteggun.
B06_09_Romans_V1	Apeghyukaqa	elpesinun	ipanguuq.	Iqlengiqngunghitunga	qayughllak	Christ-am	pikaanga,	Agleghnalghiim	Taghneghamllu	igleghutngwaak	umyugagka.
B06_09_Romans_V2	Ungipaasugamsi	whaten:	qivghughllaguunga	qayughllak	qaamggurugllak	ilumkun	naangigalngughmeng	aqnighqutkeghllagwaanka
B06_09_Romans_V3	yulgutenka,	Jews-et.	Piyaqleguyaqan,	ellngit	apalluqluki	Kiyaghneghemtuq	nanqigtekanganga	aghyuughnalunga,	iqitestekangangallu	Christ-ameng.
B06_09_Romans_V4	Yulgutenka	Israel-em	kingunqii,	Kiyaghneghem	allughqikaqii	ellminun	avaqutaaluki.	Aliightekaqaa	nighughqelleni	ellngitnun.	Akequuqaqii	salleghqamineng	ellngitnun.	Tuunegkaqii	Liilightuusamineng.	Apeghtuqaqii	ellminun	maniguutelleghqameng	elqughulluki.	Akequuqaqiillu	quyasleqniluki	qaatkegkangatni.
B06_09_Romans_V5	Kingunqiit	sivuneqsuwhaamta,	taakutgun	kinguneghteggun	Christ-a	allgeqaaguq	yuguluni.	Ellnga	Kiyaghneghuuq	igleghutilghii	sameng	tamaghhaaneng.	Usuqellengi	quunperugllak	kenlengunaan!	Amen.
B06_09_Romans_V6	Kiyaghneghaam	akequsani	pimangitaguu	Israel-eghmiinun?	Nakaa!	Akequsani	pikaqaa	ellngitnun,	iwernga	ilanginaghhii	kingunghi	Israel-em	Israel-eghmiipiguut.
B06_09_Romans_V7	Ilanginaghhiillu	Abraham-em	kingunghi	ellngan	avaqutapiikii.	Kiyaghneghem	pikaqaa	Abraham	whaten,	“Kingunghet	elpenun	akequsanka	Isaac-ekun	ayuqsaghqaagut.”
B06_09_Romans_V8	Taana	whaten	pisiiguq,	ilangi	avaqutat	allgeqat	Abraham-emun	avaqutaqenghitii	Kiyaghneghem.	Iwernga	allgeqaghhiinaat	Kiyaghneghem	akequsaakun	Abraham-emun	kingunepiikii	Abraham-em.
B06_09_Romans_V9	Kiyaghneghem	akequsaa	Abraham-emun	whatetuq,	“Ayumiqun	uteghniquma	whaten	lliiqan	Sarah	ighnengellequq.”
B06_09_Romans_V10	Taana	Sarah-m	ighnegha	Isaac-nguuq,	sivuneghput.	Nulightughluni	Rebecca-meng,	atakaak	malghik	ighneghegkenka	Rebecca-m.
B06_09_Romans_V11	Talwa	salin	allgellghillukek,	salinllu	pingigallukek	pinilghiimeng	nalighmeng	seghleghmeng,	Kiyaghneghem	pikaqaa	Rebecca,	“Nuyekliim	qepghaalleqaa	uyuqliq.”	Ataneq	tawaten	pikaaguq	liigikesqelluku	ellnginaghmi	nakmiightenguniluni	salleghqamineng.	Kiyaghneghem	nakmikegkaqaa	taana	ighneq	qayughllak	ellnganguuq	Kiyaghneghem	tuqlughyukaa.	Nakmikegkaqenghitaa	qayughllak	taam	ighneghem	sangwaa	pikaqutanganeng.
B06_09_Romans_V13	Akuzitni	Igaqegkani	igaqegkaalghii,	“Piniqegkaqaqa	Jacob,	naqam	ugumikegkaqaqa	Esau.”
B06_09_Romans_V14	Sameng'ngam	pinaqesteggu	taana?	Kiyaghneq	anaggutaa?	Yeghlegillu!
B06_09_Romans_V15	Qayughllak	Moses	whaten	pikaqaa,	“Nangllegtaghllequnga	kitumun	alngunak	nanglleqsaghqamnun;	nafughtaghllequnga	kitumun	alngunak	nafuqsaghqamnun.”
B06_09_Romans_V16	Enkaangam	yuget	allgeghtepagningitaat	Kiyaghneghem	nangllegtallgha	piyukluku	nalighmeng	salleghmegteggun.	Kiyaghneghhiinaaguq	nakmiighyaghqaq	nanglleksaghqaminun.
B06_09_Romans_V17	Akuzitni	Igakegkani	igaqngaaq	Kiyaghneghem	pikaqaa	Pharaoh	whaten,	“Umiilgughtestekaqamken	kelgunnaluku	aghtughyaghqaanghilqa	elpegun.	Enkaam	yuget	nunataghhaani	tamaghhaani	ungipaqelleqaat	aatqa.”
B06_09_Romans_V18	Enkaam	Kiyaghneghem	nangllegyagutkayugaa	kina	alngunak	piyukegkani,	pineghlluugtestaqaallu	kina	alngunak	piyukegkani.
B06_09_Romans_V19	Enkaam	aapleqaghpenga	whaten,	“Kiyaghneq	tawatetngukan,	sangan'ngam	nanqiglleqaki	kinkut	alngunak	aghyuughyaghqaaluki?	Kitum	alngunak	aygiinaghyaghqaqenghitaa	Kiyaghneghem	piyukellgha.”
B06_09_Romans_V20	Iwernga	kinanguzin,	yugmi,	veghusnaasken	Kiyaghneq?	Qikumeng	ulimaaghem	sagneghem	aapsigataa	ulimasteni	whaten,	“Sangama	whatellunga	ulimazinga?”
B06_09_Romans_V21	Yugem	qikumeng	sagnengllaghtem	piyukelleghmitun	atuqsaghqaqaa	qiku.	Ulimayukumikek	maalghuk	ataasimeng	qikumeng	piyaghqaqaak,	aallgha	megnunalghiimun	atuuluku,	ilanga	samun	alngunak	atuuluku.
B06_09_Romans_V22	Kiyaghneghem	kelgusukaqaa	ugumiyulleghllani,	liisimakesugaallu	aghtughyaghqaanghilleni.	Iwernga	nuqetunneghpakaqii	nanqigtekani	naafqennaluki.
B06_09_Romans_V23	Tawaten	pikaaguq	liisimakesqelluku	nighughqelleghllani	nangllekegkaminun.	Yataaghqekestaqaqii	ellngitnun	allgeghtesqelluku	nighughqelleni.
B06_09_Romans_V24	Talwa	whangkutallu	tuqluqaqiinkut,	nakaan	Jew-nginaghneng	iwernga	Gentile-enengllu.
B06_09_Romans_V25	Hosea-m	uuknaliqellghani	Kiyaghneq	pikaaguq	whaten	Gentile-eneng,	“Tamaakut	yukenghilkenka,	atighlleqanka,	‘Yugenka’.	Tamaakut	yuget	piniqenghilkenka,	atighlleqanka,	‘Piniqegkanka’.
B06_09_Romans_V26	Tawani	Kiyaghneghem	ungipaatfigitni,	‘Yukenghitamsi’,	tawanillu	atighlleqiit,	‘Avaqutii	unguvalghiim	Kiyaghneghem.’”
B06_09_Romans_V27	Isaiah-m	akilghuutkegkaqaa	Israel	whaten,	“Qaywa	Israel-eghmiit	esnem	qenaavzeghaatun	uglaghtatkalighngaata,	tawalliima	qafsinkuuraghhaat	yugulillengyaghqaagut,
B06_09_Romans_V28	qayughllak	Atanghem	kimaawillngunani	nanqigtengngwaaghlleqii	nunam	yugi.”
B06_09_Romans_V29	Sivunghani	Isaiah-m	pinaqnillghatun	ayuquq,	“Atanghem	aghtughyaghqaghhaanghilnguum	siipusimangisaqanginkut	kinguneghmeng,	qamagtengngwaaghluta	naafqellengnayaghtukut	Sodom-enkuk	Gomorrah-nkuk	neghllagegketun.”
B06_09_Romans_V30	Sameng'ngam	pilleqesta?	Gentile-et,	ellmeggneng	nallghusaghnaqutkumangitut	Kiyaghneghmun,	iwernga	Kiyaghneghem	nallghusaqaqii	elqughutngalleghminun	apalluqluku	ugpeqillghat.
B06_09_Romans_V31	Israel-eghmiit	malighqutaqnaqutkegkaagut	Liilightuusanun	elqughutnganaluteng	Kiyaghneghmun,	iwernga	pilaataqumangitut.
B06_09_Romans_V32	Sangameng	pilaataqunghitat?	Qayughllak	nallghusaghnaqutkelghiit	ellmeggneng	Kiyaghneghmun	salleghmegteggun,	neghyukegpenaan	Kiyaghneghmun	nallghusiisqelluteng	elqughutngallghanun.	Enkaam	naagtaqut	“naagtusikun	uyghagkun.”
B06_09_Romans_V33	Igaqegkaalghii	Akuzitni	Igaqegkani	whaten:	“Ii-i,	Zion-mi	nekegtaqa	uyghak	yuget	naagtesqelluki,	taam	uyghagem	iqusleqii.	Iwernga	kina	alngunak	ugpequmi	ellngakun	kaynguyugnaanghituq.”
B06_10_Romans_V1	Ugpeqaalgutemni,	qamagun	ilumkun	piyukepigtaqanka	whanga	katam	yugenka	Jews-et	yugulillengesqelluki!	Elngaatall	Kiyaghneghmun	yughaatkaqanka!
B06_10_Romans_V2	Whaten	piighhnaqanka	yugenka:	Qepghaasupigtaqaat	Kiyaghneq	iwernga	liigikigataat	naten	Kiyaghneq	qepghaatesugaqutni	ellngitnun.
B06_10_Romans_V3	Liigikellghitaat	naten	Kiyaghneghem	nallghusaghaqutangi	yuget	elqughutngalleghminun.	Enkaam	elqughutngangllaghnaqutkaqut	qaatkelluki	Liilightuusii.	Tawaten	pilleghmegteggun	tugukliigataat	Kiyaghneghem	elqughutngallgha.
B06_10_Romans_V4	Christ-a	kenlekaat	Liilightuusat.	Enkaam	tamaghhaghmi	ugpeqillelek	Kiyaghneghem	nallghusaghlleqaa	elqughutngalleghminun.
B06_10_Romans_V5	Moses	igaqaaguq	Kiyaghneghmeng	nallghusaghilghiimeng	yugneng	elqughutngalleghminun	qaatkutellghitgun	Liilightuusanun.	Whaten	igaqegkaqaa,	“Yugem	qaatkumakaki	Liilightuusat,	taakutgun	kiyaghllequq.”
B06_10_Romans_V6	Iwernga	nallghusaqaq	Kiyaghneghem	elqughutngallghanun	ugpeqilleghqun,	qelqaaguq,	“Aaptegpenang,	‘Kina	mayughlleqa	qilagmun?’”	(ukiggnaluku	Christ-a	nunamun).
B06_10_Romans_V7	Nalighmeng	aaptegpenang,	“Kina	ukiglleqa	Abyss-mun?”	(mayuunnaluku	Christ-a	tuqumeng.)
B06_10_Romans_V8	Akuzitni	Igaqegkani	whaten	igaqngaaq,	“Kiyaghneghem	ungipaa	qantaghantuq	elpenun.	Akuzitkelleqan	qaneghpegun,	ugpeqelleqanllu	ilugpegun.”	(Kiyaghneghem	ungipaa	ugpeqilleghmeng	ayuqelghii,	taananguuq	ungipaqegkefut.)
B06_10_Romans_V9	Aapquvgu	qaneghpeneng,	“Jesus	Atanghuniluku,”	ilugpenengllu	ugpeqegkuvgu	Kiyaghneghmun	unguvaghtesimaniluku	tuqulleghmeng,	yugulillengellequten.
B06_10_Romans_V10	Yuuk	ugpeghtuq	ilumikun,	enkaam	Kiyaghneghem	nallghusaghaa	elqughutngalleghminun.	Aapghaallu	qaneghmikun	ugpeqegkani,	enkaam	yugulillenguq.
B06_10_Romans_V11	Akuzitni	Igaqegkani	igaqngaaq,	“Kitum	alngunak	ugpeqegkumigu	ellnga	kaynguyugnaanghituq.”
B06_10_Romans_V12	Allangughutngitut	Jews-etlu	Greek-etlu	qayughllak	ataasiiguq	Ataneq,	Atanqaa	tamaghhaan.	Quyasteghllagaqaa	tamaghhaan	tuqlughilghii	ellmineng.
B06_10_Romans_V13	Katam	Akuzitni	Igaqegkani	igaqngalghii,	“Tamaghaghmi	tuqlughilghii	aatghakun	Atanghem	yugulillengyaghqaaguq.”
B06_10_Romans_V14	Iwernga	naten	yuget	tuqlughlleqatgu	ugpenghilkumeng?	Naten	ugpeghlleqat,	nagaquunneghilkumeng?	Natenllu	nagaqughlleqat	ungipaqistengunateng?
B06_10_Romans_V15	Naten	yuget	ungipaqilleqat	ellnganeng	wetku	kayagtellengegkuyeng?	Katam	Akuzitni	Igaqegkani	igaqngalghii,	“Pinighnaghhaghmeng	itegiit	tamaakut	ungipaqilghiit	Pinilghiineng	Ungipaneng!”
B06_10_Romans_V16	Iwernga	ilanginiita	qaatkegkaqiit	Pinilghiit	Ungipat.	Isaiah	aaptekaaguq,	“Ataneq,	kitum	ugpeqegkaqagu	ungipaghput?”
B06_10_Romans_V17	Kina	alngunak	ugpeqillelgunaanghituq	nagategpenani	ungipameng	Christ-ameng	ayuqelghiimeng.
B06_10_Romans_V18	Iwernga	piiqsingaa	Israel-eghmiit	nagaquunneghinniluki	ungipameng?	Aa-a,	nagaqupestaaqaagut.	Akuzitni	Igaqegkani	igaqngalghii,	“Mengit	aghulaqumaat	tamaghhaanun	nunam;	akuzitangitlu	kenlengitnun	nunam.”
B06_10_Romans_V19	Alla	aapqughaallelguunga:	Israel-eghmiit	liigikenghitatkii-i	Israel-eghmiingunghilnguut	ellngitlu	Kiyaghneghem	yukatkii?	Aa-a,	liigikumiit.	Sivukluku	Kiyaghneghem	Moses	whaten	pistaa:	“Elpesinun	aqinakesnaqanka	Israel-eghmiingunghilnguut.	Israel-eghmiingunghilngughteggun	liigikigalngughteggun	ugumiyugtesnaqamsi.”
B06_10_Romans_V20	Taagken	Isaiah	tetugpenani	aapghikaaguq	whaten	Kiyaghneghem	pillghaneng,	“Tamaakut	ivaghimangilnguut	whangamneng,	naalkegkaqaatnga.	Tamaakunun	aaptinghilngughnun	whangamneng,	liitestekaagunga.”
B06_10_Romans_V21	Iwernga	Israel-meng	Kiyaghneq	whatenllu	pikaaguq,	“Aghnelqusighllak	nengugutanka	iiggenka	qaatkusigalngughnunllu,	kipullginaalghiinunllu	whangamneng.”
B06_11_Romans_V1	Enkaam	aaptamsi,	“Kiyaghneghaam	Israel-eghmiit	yuksugnanightakii?”	Yeghlegillu!	Whanga	katam	Israel-eghmiinguunga,	Abraham-em	kingungha,	Benjamin-em	ramkenganeng	pinguunga.
B06_11_Romans_V2	Kiyaghneghem	yuksugnanillghitii	yuni	qayughllak	nakmikegkaqii	salin	nunangllallghilluni.	Liisimakenghistegguu	Akuzitni	Igaqegkani	Elijah-m	qikeghqutkegkaqegkangi	Kiyaghneghmun	Israel-eghmiit?	Whaten	pikaalghii,
B06_11_Romans_V3	“Ataneq,	tuququqaqiit	uuknaliqisteten,	ulleghquqaqiit	aghqefigten;	whanganginaghhaagunga	siipneq,	tuqunnaqutkaqaatngallu.”
B06_11_Romans_V4	Iwernga	Kiyaghneghem	pikaqaa,	“Paninang	7,000-meng	yulguunga	maniguusigalnguut	kiyaghnengllaqamun	Baal-mun.”
B06_11_Romans_V5	Maatenllu	tawatetut.	Siipnelguuq	Kiyaghneghem	nakmikegkaaneng	nangllegtalleghmikun.
B06_11_Romans_V6	Kiyaghneq	nakmiighumakumi	nangllegyulleghmikun,	taawa	nakmikellghitii	pinitun	pillghitgun.	Tawaten	nakmikumakumiki,	taawa	nakmikellghitii	nangllegyulleghmikun.
B06_11_Romans_V7	Whaten	piiqunga:	Israel-eghmiit	naalkellghitaat	ivaqaghteng,	Kiyaghneghem	nakmikegkaghhiiniita	naalkegkaqaat.	Ilangi	tamaakut	Kiyaghneghem	pineghlluugtestekaqii.
B06_11_Romans_V8	Katam	Akuzitni	Igaqegkani	igaqegkaalghii,	“Kiyaghneghem	umyugiit	liigiksaghqaananighqegkaqii.	Whavemun	kenlanga	aghneghmun	iiyngit	esghaghyaghqaananighqegkaqii,	sigutngitlu	nagaquusaghqaananighqegkaqii.”
B06_11_Romans_V9	David-llu	pikaaguq,	“Neqenghaghqellghit	negaghaaghllit,	naaptellghughllit,	naagtusiighllit,	aghyuughisiighllit	ellngitnun.
B06_11_Romans_V10	Iiyngit	ayaallenglit	esghaghnaniisqelluki,	qukiitlu	pakegnenglit	uqigitneng	seghleliillghita	quunperugllak.”
B06_11_Romans_V11	Enkaam	aaptamsi,	Israel-eghmiit	naagtaqngameng,	alla	nekevepagningitaqaat?	Yeghlegillu!	Iwernga	Israel-eghmiit	seghleghqellghit	apalluqluki,	Gentile-et	yugulillengut.	Enkaam	yugulillengellghita	Israel-eghmiit	aqinastiit.
B06_11_Romans_V12	Kiyaghneghem	atuqegkaqii	seghleghqellghit	Israel-eghmiit	taginnaluku	quyastelleghllak	nunam	yuganun.	Israel-eghmiit	ifliillghita	tagitaat	quyastelleghllak	Gentile-enun.	Taagken	qamaglluteng	nakmikegkat	Israel-eghmiit,	ilaskumeng	yugulikanun,	quyastellghet	natenmi	uglaghtatkalleqat!
B06_11_Romans_V13	Maaten	aleghqughyugamsi	elpesi	Gentile-eni.	Kiyaghneghem	nakmikegkaqaanga	apostle-ngulunga	Gentile-enun.	Enkaam	piraamsipigllunga	piiqaqa	una	megnunalghii	qepghaqaq	Kiyaghneghem	qelghutkaa	whangamnun.
B06_11_Romans_V14	Apeghtughillemkun	elpesinun	aqinasnaluki	piinka	Jews-elgutenka,	ilangi	yugulillengesqelluki.
B06_11_Romans_V15	Kiyaghneghem	ighsakaqngaki	Jews-et,	nunam	yugi	Jew-ngunghilnguut	ilaliightestekaqii	ellminun.	Enkaam	Jews-et	tuguklinqigtekumiki,	unguvaghlleghhiistun	tuqukat	ayuqsaghqaagut.
B06_11_Romans_V16	Neqekrangllam	ikelleqsuwhaagha	tuunegkaq	Kiyaghneghmun,	agleghnaangukan,	taawa	iingunaghmi	neqekrangllak	agleghnaghtuq.	Akghwi	uqfigem	agleghnaqata,	avayiillu	agleghnaghtut.
B06_11_Romans_V17	Jews-et	piitesighaqastun	olive-em	uqfigatun	ayuqut	ilangi	avayaan	ayemtekat.	Elpesi	Gentile-eni	avayastun	ayuqusi	ayemtekat	piitesighallghilngughmeng	olive-em	uqfiganeng.	Taameng	uqfigmeng,	kitum	tuguluku	avayaq	nekegtekumigu	piitesighaqamun	olive-em	uqfiganun,	allgeghusaghqaaguq	akum	mesaaneng	piinnapiglleghhiimeng.
B06_11_Romans_V18	Sumeghtaghaghpenasi	pinighataghaghnilusi	avayaneng	ayemtekaneng.	Qukaayugtegpenasi,	qayughllak	avayaraaghinaagusi.	Akut	iknaqughtesigatasi,	akuugut	iknaqughsaghilghiit	elpesineng.
B06_11_Romans_V19	Iwernga	pillequsi,	“Aa-a,	avayat	ayemtekaagut	nekeggnaluta	uqfigmun.”
B06_11_Romans_V20	Taana	ipanguuq.	Kiyaghneghem	ayemtaqii	avayat	qayughllak	ugpeqenghilkangat	ellnga.	Iwernga	elpesi	nekegtestekaqiisi	uqfigmun	qayughllak	ugpeqegkesi	ellnga.	Enkaam	qukaayugtegpenasi,	yeghlegi	alingitek.
B06_11_Romans_V21	Jews-et	avayaghpigaagut.	Kiyaghneghem	ayemtekaqutanganeng	avayaghpigaat,	taawa	elpesillu	ayemlleqiisi	uqfigmeng	nagneghunneghilkufsigu	ugpelleghsi.
B06_11_Romans_V22	Enkaam	liigikaghsi	Kiyaghneq	nangllegtaghtuq,	aghyuutapigtuqlu.	Aghyuughaqii	seghleghqegkat,	iwernga	nangllekaqiisi	neghyukumanginaneghpesigu	nangllegtallgha.	Iwernga	neghyuknaniimakufsigu	elpesillu	kepulleqiisi.
B06_11_Romans_V23	Jews-et	ugpeqenqigtekumegteggu	Kiyaghneq,	nekeggneqiglleqii	uqfigmun.	Kiyaghneq	aghtughyaghqaanghillelguuq	nekeggneqigsaghqaaluki	neksaqangitgun.
B06_11_Romans_V24	Elpesi	Gentile-eni	avayapikenghitiisi	piitesighaqam	olive-em	uqfigan.	Kiyaghneghem	kepegkaqiisi	piitesighallghilngughmeng	olive-em	uqfiganeng.	Taagken	nekegtekaqiisi	piitesighaqamun	olive-em	uqfiganun,	qaywa	yuget	nekegtingigasaghngaata	uqfigmun	tawatelngughmeng	avayameng.	Jews-et	piitesighaqameng	olive-em	uqfiganeng	pingutmeggneng,	Kiyaghneghmi	piyaqniitut	nekeggneqigsaghqaaluki	ellngita	katam	uqfigitnun.
B06_11_Romans_V25	Ugpeqaalgutemni,	liigikesugamsi	sameng	qayvighsimangilngughmeng	sivunghani.	Apeluugusiqa	elpesinun	unanguuq:	peghqinghuyugneghufqaafsi	pisqellusi	sumeghtaghalleghpesigun.	Ilangita	Israel-eghmiit	ugpeqsugumangitaat	Kiyaghneq.	Tawatellequt	kenlanga	Kiyaghneghem	nakmikegkii	Gentile-et	qamaglluteng	tagilaghaatellghitnun	ellminun.
B06_11_Romans_V26	Taagken	qamaglluteng	Israel-eghmiit	yugulillengellequt.	Akuzitni	Igaqegkani	igaqngalghii,	“Yugulighista	tagillequq	Zion-meng;	iqilleqii	qamaglluki	seghleghet	kingunghaneng	Jacob-em.
B06_11_Romans_V27	Taana	akequsaqaqa	ellngitnun	iqiskumki	seghleghqellghit.”
B06_11_Romans_V28	Jews-et	ighsakegkaqiit	Pinilghiit	Ungipat	enkaam	Kiyaghneghem	anguyakii.	Elpesi	apalluqlusi	Gentile-eni	Kiyaghneghem	atuqegkaqaa	ighsakillghat	quyasnalusi.	Iwernga	Jews-et	paninang	Kiyaghneghem	nakmikegkaqii	yuget.	Piniqumanginaawii	apalluqluku	akequsani	sivunghitnun.
B06_11_Romans_V29	Kiyaghneghem	umyugagni	allangughteqaghhnaanghitaak.	Veghhnaanghitii	tunusani,	peggnaanghitiillu	nakmikegkani	ellminun	yuguluki.
B06_11_Romans_V30	Sivunghani	elpesi	Gentile-eni	qaatkellghitaghsi	Kiyaghneq.	Iwernga	maaten	allgeghtaghsi	Kiyaghneghem	nangllegtallgha	qayughllak	Jews-et	qaatkunneghilnguut.
B06_11_Romans_V31	Maaten	Jews-et	qaatkusigatut	Kiyaghneghmun,	enkaam	nangllekaqiisi	Gentile-eni.	Iwernga	ilangani	aghneghem	ellngitallu	allgeghlleqaat	Kiyaghneghem	nangllegtallgha.
B06_11_Romans_V32	Qamagtengngwaaghluteng	yuget	qaatkigataat	Kiyaghneq.	Qaatkunneghitellghat	anusimingllaghvigtun	ayuquq,	Kiyaghneghem	tawavek	kanaghtaqegkangi.	Tawaten	piiquq	nanglleknaluki	qamaglluki.
B06_11_Romans_V33	Kaay,	seghleghllaguut	Kiyaghneghem	aklungingi,	peghqinellgha,	liisimallghallu!	Kitumngam	liigikngwaaghlleqaki	nanqigtillghi?	Kitumngam	liigikngwaaghlleqaki	igleghneghi?
B06_11_Romans_V34	Katam	Akuzitni	Igaqegkani	igaqngalghii,	“Kitum	liisimakakek	umyugakek	Atanghem?	Kitumngam	aleghqughlleqagu	apaqunnaluku?
B06_11_Romans_V35	Kitum	alngunak	salisigataguu-u	Ataneq,	Ataneghmun	llivikesqelluku	uteghmun?”
B06_11_Romans_V36	Sangwaa	qamaglluni	ellnganeng	pinguuq,	ellngakun	pinguuq,	ellnganunllu	pinguuq.	Ellnga	usuqellengli	quunperugllak!	Amen.
B06_12_Romans_V1	Ugpeqaalgutemni,	Kiyaghneq	nangllegtapigtutanganeng,	elngaatall	kayemamsi	tuunesqelluki	yugusisi	Kiyaghneghmun	unguvalghiinguluki	aghqutet.	Pelungillit,	tuguklighyugnaghlitlu	Kiyaghneghmun.	Taananguuq	maniguutellepigsi.
B06_12_Romans_V2	Uum	nunam	yugatun	kiyaghtegpenasi.	Yeghlegi	Kiyaghneghmun	allangughtestek	nutaghtesluki	umyugasi.	Taagken	liigikelleqaghsi	piyukellgha	Kiyaghneghem	pinilghii,	tuguklighyugnalghii,	qamagtiingwaaghngalghiillu.
B06_12_Romans_V3	Kiyaghneghem	tuunegkaqutanganeng	tunusameng	apostle-ngulunga,	tamaghhaghpesinun	piinga:	Sumeghtaghaatkegpenasi	elpesineng	pinighataghaghnilusi	ayuqelleghpesineng.	Yeghlegi	ipapighqellusi	sumeghtaghaatkaqitek	ugpeqilleghtulegpesigun	Kiyaghneghem	tuunegkaakun	elpesinun.
B06_12_Romans_V4	Yugusiput	nalighneghtupigtut,	tamaghaghmi	nalighneq	allatun	sayaghqaaguq.
B06_12_Romans_V5	Uglaghyaghngaamta,	ataasigukut	Christ-am	yugusiini.	Enkaam	whangkuta	nalighneghni	whangkunneng	pikutukut.
B06_12_Romans_V6	Qamaglluta	allakullghiineng	tunusalguukut	Kiyaghneghem	tuunegkaaneng	nangllegtalleghmikun.	Tunusaghput	ungipaqingukan	Kiyaghneghem	ungipaaneng,	ungipaqilta	ugpeqilleghtutalemtestun.
B06_12_Romans_V7	Tunusaghput	qepghaatingukan,	qepghaatilta,	apeghtughingukan,	apeghtughilta;
B06_12_Romans_V8	kayemingukan	ilameng,	kayemilta;	tuuningukan,	ighlegpenaamta	tuunilta;	igleghutingukan,	sagiqluta	igleghutilta;	nangllekingukan,	quyakusiqluku	nangllekilta.
B06_12_Romans_V9	Piniqitek	ipapighqellusi.	Ugumikluku	seghleq,	piyukumanginaghteggu	sangwaa	pinilghii.
B06_12_Romans_V10	Piniqututek	anglegutkullghiistun.	Quulvaatutaqitek	pakiggulluku	quulviisqesulleghpesineng.
B06_12_Romans_V11	Taakunginaghhaagneng	qepghaghtek,	ighsanifqaafsi.	Sagiqulluku	qepghaataqiteggu	Ataneq	qamaken	ilugpesineng.
B06_12_Romans_V12	Quyangatek	qayughllak	sighimallelguusi,	nuqetaqitek	nekeggmellusi	seghleliineghpesini,	yughaghaqiteklu	iiwleng.
B06_12_Romans_V13	Ugpeqaalgutegpesinun	aklulghiinun	tuuniiqitek,	upughatiiqitek	kinkuneng	alngunak.
B06_12_Romans_V14	Yughaatkaqiteki	amyuqetaatkistesi	Kiyaghneghmun	quyastesqelluki,	nakaan	aqnightesqelluki.
B06_12_Romans_V15	Quyalgusighaqiteki	tamaakut	quyalghiit,	qiyalgusighaqiteki	tamaakut	qiyalghiit.
B06_12_Romans_V16	Kiyaghtek	nekeggmetullusi.	Qukaayugtegpenasi	yeghlegi	ilakiteki	ukavantalghiit.	Sumeghtaghaatkegpenasi	peghqinghunilusi	ilagpesineng.
B06_12_Romans_V17	Kitum	seghletun	pikangisi,	akitegpenaki	seghletun.	Piiqiteki	pinilghiit	tuguklighyugnalghiit	tamaghhaanun.
B06_12_Romans_V18	Piyaghqaakan,	piiqiteggu	sangwaa	piyaghqaghsi	kiyaghtesqellusi	nekeggmellusi	tamaghhaanun.
B06_12_Romans_V19	Piniqegkamni,	akiniighnaqegpenaki	seghletun	pistesi,	itupill	pegteki	Kiyaghneghem	sakraallghanun.	Akuzitni	Igaqegkani	igaqngalghii	whaten,	“Whanganguuq	aghyuughiyaghqaq,	whanganguuq	akiniighyaghqaq,	piiq	Ataneq.”
B06_12_Romans_V20	Igaqngaaqlu	Akuzitni	Igaqegkani,	“Anguyagen	iyataangukan	neghesnaken,	meqsugukan	meghsinaken.	Tawaten	pikuvgu	naasqwakun	mayughfikelleqan	kumangalghiimeng	coal-meng.”
B06_12_Romans_V21	Kayaalqestegpenasi	seghleghmun,	itupill	kayaalqiteggu	seghleq	pinitun	pilleghqun.
B06_13_Romans_V1	Tamaghhaghmi	qaatkusaghqaaguq	aangwaaghughtekanun	igleghutistenun.	Kina	alngunak	igleghutistengunaanghituq	wetkuqun	Kiyaghneghem	igleghutistengughtestekumigu.	Igleghutistenguut	qayughllak	Kiyaghneghem	nekegtekaqii	igleghutisqelluki.
B06_13_Romans_V2	Kitum	alngunak	qaatkenghilkumiki	igleghutistet,	qaatkigatii	Kiyaghneghem	nakmikegkii.	Enkaam	aghyuughteslequq.
B06_13_Romans_V3	Pinitun	pikayuget	alikigatiit	igleghutistet,	iwernga	seghletun	pikayuget	aliksaghqaqiit.	Aliksunghilkufsiki	igleghutistet,	pinitun	pitek,	enkaam	usuqelleqiisi.
B06_13_Romans_V4	Igleghutistet	Kiyaghneghem	qepghaghtekii	aneghneghqelleghqaghpesinun.	Iwernga	seghletun	pikufsi,	aliknakesi,	qayughllak	Kiyaghneghem	qelghumii	aghyuughesqelluki	seghletun	pikat.	Kiyaghneghem	qepghaghtekii,	aghyuughistekiillu	seghletun	pilghiinun.
B06_13_Romans_V5	Tamaaken	apalluqluku	qaatkiteki	igleghutistet.	Qaatkiteki	qayughllak	Kiyaghneghmun	aghyuughtesunghilnguusi.	Iwernga	taananginaq	apalluunghituq.	Qaatkiteki	qayughllak	liisimakaghsi	qaatkutelleq	elqughutngaaq.
B06_13_Romans_V6	Taakuklu	apalluqlukek	llivikaqasi	tax-esi,	qayughllak	igleghutistet	qepghaagut	Kiyaghneghmun	qepghaqaten	pineghmegteki.
B06_13_Romans_V7	Enkaangam	tax-et	asengesi	qamaglluki	llivikiteki	igleghutestegpesinun.	Siivakitekillu	quulvaghtekillu	qamaglluki.
B06_13_Romans_V8	Asengegpenaan	kina	alngunak,	iwerngaqun	piniqelleghsi	asengeknginaghteggu	ilagpesinun.	Kitum	alngunak	piniqegkumiki	yulgutni	qaatkengngwii	iinguniita	Liilightuusat.
B06_13_Romans_V9	Igaqngaat	Liilightuusani	whaten,	“Gelgaghniighpenang,	Yugtaghpenang,	Teglegpenang,	Qiliiqetiqegpenang.”	Qaatkelleqaten	taakut	qelghusat,	alngunaklu	qelghusat,	qaatkegkuvgu	una	qelghusaq:	“Piniqluku	yulguten	piniqelleghpetun	elpeneng.”
B06_13_Romans_V10	Kina	alngunak	piniqikumi	yulgutmineng,	seghletun	pinaanghitii.	Piniqilleghmikun	qaatkutnguuq	iinguniitnun	Liilightuusat.
B06_13_Romans_V11	Tamaakut	piteki	qayughllak	liisimakaghsi	pilleghqaq	kaasimaaq.	Qavalghiistun	ayuqusi	iwernga	maaten	taghtughyaghqaaghtusi.	Yugulilleghput	tughaaghtuq	ugpeghyuggaallemnneng.
B06_13_Romans_V12	Unuk	alpagyaghtughtuq,	whaa	aghsaghtungestaghaa.	Taaqeltekingam	atuqneghmeng	seghleghet	yuget	piiqegkangit	mamlegmi.	Enkaam	tugulteki	pilluwaasighqat	nighugmi.
B06_13_Romans_V13	Pinitun	kiyaghtelta	katam	yugestun	kiyaghlleghhiit	nighugani	aghneghem.	Seghletun	teghigniqefqaamta,	suumefqaamta,	alngunak	sex-kun	seghleghqefqaamta,	pilluwutefqaamta,	aqinatefqaamta.
B06_13_Romans_V14	Itupill	akulghaaghestun	aateggu	Ataneq	Jesus	Christ-a,	sumeghtaghaatkefqiitallu	atuqnaluki	yugusighpesi	piyukellghit.
B06_14_Romans_V1	Upughateggu	yuuk	ugpeqilleghqestaaghhaq	akulegpesinilnguq.	Aaghtiiraaghusiqegpenaan	sangwaa	upeqegkaa	elqughutngatanga	nalighmeng	anaggutngatanga.
B06_14_Romans_V2	Ataasim	yugem	ugpeqaa	neghyaghqaaniluni	alngunak	neqmeng.	Iwernga	yuuk	ugpelleghqestaaghhaq	neghaquq	nunivagseghaghhiinaghmeng.
B06_14_Romans_V3	Yugem	neghegkayugem	alngunak	neqmeng,	siivakligu	yuuk	neqayuk	nunivagseghaghhiinaghmeng.	Yugem	neghegkayugem	nunivagseghaghhiinaghmeng,	nanqiggneghilligu	yuuk	neqayuk	alngunak	neqmeng,	qayughllak	Kiyaghneghem	tugukliimaa.
B06_14_Romans_V4	Kinanguniluten	piiqsin	nanqigtilghii	kitum	qepghaghtenganeng?	Qepghaghtem	piliitistenginaan	nanqiglleqaa	pinitun	pimatanga	nalighmeng	seghletun	pimatanga.	Atanghem	qepghaghtenga	pinitun	pillequq	qayughllak	Atanghem	kayusighyaqlegukanga	pinitun	pisqelluku.
B06_14_Romans_V5	Yugem	ugpeqaa	ataasiq	aghneq	megnunaghataghaghniluku	ilangitneng	aghneghneng.	Ilangan	yugem	ugpeqii	qamaglluteng	aghneghet	tawatelkunniluki.	Tamaghhaghmi	yugem	umyugagni	ataasiightengngwaaghlikek.
B06_14_Romans_V6	Kitum	alngunak	ugpeqegkumigu	megnunaghluku	aghneq	tawaten	piiquq	quulvaghnaluku	Ataneq.	Kitum	alngunak	neghegkumigu	alngunak	neqa	tawaten	piiquq	quulvaghnaluku	Ataneq,	qayughllak	iyamsiqayugvikaqegkanga	Kiyaghneq	neqmeng.	Kitum	alngunak	neghyunghilkumiki	ilangi	neqet	tawaten	piiquq	quulvaghnaluku	Ataneq,	iyamsiqayugvikaqegkangallu	Kiyaghneq.
B06_14_Romans_V7	Unguvangigatukut	whangkunnun,	tuqungigatukutlu	whangkunnun.
B06_14_Romans_V8	Unguvakumta,	Ataneghmun	unguvanguukut.	Tuqumakumta,	Ataneghmun	tuqullequkut.	Enkaam	unguvayaghngaamta	nalighmeng	tuquyaghngaamta	Atanghem	pikiinkut.
B06_14_Romans_V9	Christ-a	tuquluni,	unguvaghtekaaguq	Atanghunaluni	unguvalghiinunllu	tuqukanunllu.
B06_14_Romans_V10	Elpesi,	sangan	nanqigtaqesteki	ugpeqaalgutesi?	Sanganllu	siivakigasteki	ugpeqaalgutesi?	Neqamikluku,	qamaglluta	nekevyaghqaagukut	sivungakun	Kiyaghneghem,	ellnganun	nanqigtesqelluta.
B06_14_Romans_V11	Akuzitni	Igaqegkani	igaqngaaq,	“Ataneq	piiq,	qayughllak	whanga	unguvalghiinga	Kiyaghneq,	tamaghhaghmi	yuuk	segesqughquullequq	whangamnun,	tamaghhaghmillu	yugem	usuqelleqaa	Kiyaghneq.”
B06_14_Romans_V12	Enkaam	qamaglluta	Kiyaghneghmun	apeghyaghqaqaghput	salleghput,	sanganllu	tawaten	pimatfut.
B06_14_Romans_V13	Enkaangam	taaqelta	nanqigtunneghmeng.	Yeghlegi,	umyugaput	ataasiightelteki	ugpeqaalgutfut	naagtestefqaan	nalighmeng	seghleghqestegpenaan	pisteggu.
B06_14_Romans_V14	Ataneghqun	Jesus-kun	liisimakngwaaghaqa	avangituq	iinghutkameng	neqmeng.	Iwernga	yugem	ugpeqegkumigu	sangwaa	iinghutkaaluku,	taawa	ellngani	iinghutkaaguq.
B06_14_Romans_V15	Ugpeqaalguten	uniighmiqumakan	sameng	neghegkaghpeneng,	taawa	piniqnaniimaan.	Neghegkaghpenun	naafqestegpenaan	ugpeqillgha	Christ-am	tuqumatkegkaa.
B06_14_Romans_V16	Ugpeqegkan	pinightuq;	akuzitkestegpenaan	seghleghuluku.
B06_14_Romans_V17	Qayughllak	Kiyaghneghem	Ataneghpagullghani	sangwaat	neghegkaputlu	meghegkaputlu	megnunanghitut.	Ukut	megnunaghtut:	elqughutngalleq,	nekeggmelleq,	quyalleqlu;	taakut	Agleghnalghiigneng	Taghneghagneng	pinguut.
B06_14_Romans_V18	Taakut	atuqluki	qepghaatilghiim	Christ-amun,	efqughlleqaa	Kiyaghneq,	itagnaqelleqaatlu	yuget.
B06_14_Romans_V19	Enkaam	atuulteggu	nekeggmellengestiyaghqaq,	kayemututeltallu	ugpelleghtughtaghaghnaluta.
B06_14_Romans_V20	Naafqegpenaan	Kiyaghneghem	qepghallgha	apalluqluku	neqa.	Qamaglluni	neqa	neghyaghqaaguq,	iwernga	anaggutngaaq	neghelleghqaq	alngunak	neqmeng	seghleghqestiyaghqaq	kitumeng.
B06_14_Romans_V21	Itagnaghyaghqaaguq	kemekragtunghitelleq,	wine-etunghitelleq,	sangwaallu	alngunak	naagtestiyaghqaq	ugpeqaalgutegpesinun.
B06_14_Romans_V22	Kiyaghneghhiinaqlu	liisimaksaghqaqatek	tamaakut	ugpeqegkaghten.	Quyangaaquq	yuuk	atuqneghminiki	ugpeqegkani	elqughutnganiluki	seghleghnitkegpenaki.
B06_14_Romans_V23	Iwernga	yugem	neghegkani,	ugpeqegkumigu	anaggutnganiluku,	Kiyaghneghem	nanqiglleqaa	qayughllak	pinghilkanga	sangwaa	ugpeqegkani.	Sangwaa	alngunak	ugpeqegkani	anaggutnganiluku	atuqumakumigu	seghleghqellequq.
B06_15_Romans_V1	Whangkuta	ugpeqilleghtuqani	kayusiisaghqaqaput	ugpeqilleghqestaaghhaat	seghleliinghata.	Efqughsaghqaanghitukut	whangkunneng.
B06_15_Romans_V2	Itupill,	tamaghhaamta	efqughhnaqelteggu	ugpeqaalgutfut	ellngan	katam	pinighqelleghqaanun,	ugpeqilleghtughtesqelluku.
B06_15_Romans_V3	Talwa	Christ-a	efqughsimangituq	ellmineng	katam.	Yeghlegi	igaqegkaaguq	Akuzitni	Igaqegkani,	“Yuget	seghlequulghiit	elpeneng,	seghlequullghit	tekitaqut	whangamkun.”
B06_15_Romans_V4	Sivunghani	Akuzitet	Igaqegkat	igaqegkaagut	apeghtughnaluta.	Nuqenneghtustiinkut,	kayemiinkutlu	sighimallengnayukamta.
B06_15_Romans_V5	Nuqenneghtullghenkuk,	kayemellghenkuk	Kiyaghneghtaaguk.	Ellngan	kiyaghteslisi	itagnaqullusi	katam	Christ	Jesus-em	pillghatun.
B06_15_Romans_V6	Taagken	qamagllusi	qerngaghpesi	ataasistun	usuqelleqaghsi	Kiyaghneq,	Atanga	Atanemta	Jesus	Christ-am.
B06_15_Romans_V7	Tamaaken	apalluqluku	tugukliitullusi	katam	Christ-am	tugukliqayugukangisi	elpesi.	Tawaten	pikufsi	yuget	usuqelleqaat	Kiyaghneq.
B06_15_Romans_V8	Amenqun	Christ-a	qepghaghtengughtekaalghii	Jews-enun	liigikesqelluki	Kiyaghneq	iiwleng	ipapiiquq.	Tamaaken	apalluqluku	Jews-et	liisimakngwaaghaat	Kiyaghneghem	piyaghqaqii	akequsaqegkani	sivunghitnun.
B06_15_Romans_V9	Christ-a	tagikaalghiillu	Gentile-enun	usuqesqelluku	Kiyaghneq	nangllegtallghanun.	Igaqngaaq	Akuzitni	Igaqegkani,	“Enkaangam	usuqelleqamken	akulngitni	Gentile-et,	ilagaghllequngallu	usuqilleghmeng	ateghpenun.”
B06_15_Romans_V10	Akuzitni	Igaqegkani	igaqngaaqlu	whaten,	“Gentile-eni,	quyatek	maligullusi	Kiyaghneghem	yugitnun!”
B06_15_Romans_V11	Alla	Akuzitni	Igaqegkani	igaqngaaq,	“Usuqiteggu	Ataneq,	qamagllusi	Gentile-eni;	usuqiteggu,	qamagllusi	yugni!”
B06_15_Romans_V12	Isaiah	pikaaguq,	“Kingungha	Jesse-m	tagillequq	igleghunnaluki	Gentile-et,	enkaam	ellngakun	sighimallequt.”
B06_15_Romans_V13	Kiyaghneghuuq	sighimastilghii.	Imighlisi	quyalleghllagmengllu	nekeggmelleghmengllu	ugpeqelleghpesigun	ellnga.	Taagken	sighimallengataghaghllequsi	aghtughyaghqaanghillghakun	Agleghnalghiim	Taghnegham.
B06_15_Romans_V14	Ugpeqaalgutemni,	liisimakngwaaghamsi	piniipigtusi	yugni.	Liisimakaqallu	liigikngwaaghluki	ayuqasi	apeghtuusat	Kiyaghneghmeng	ayuqelghiit,	enkaam	apeghtuusaqlegwaasi	ilangitnun.
B06_15_Romans_V15	Iwernga	tetullngunanga	latakaqamsi	sameng	ilangitneng	neqangughhnalusi	tamaaken.	Tawaten	lataanga	qayughllak	Kiyaghneghem	tunusightughaanga
B06_15_Romans_V16	qepghaghtengulunga	Christ	Jesus-mun	Gentile-enun.	Priest-etun	ayuqaqunga	ungipaqinemni	Pinilghiineng	Ungipaaneng	Kiyaghneghem	Gentile-enun.	Tawaten	ungipaqiiqunga	ellngit	tunusatun	ayuqesqelluki	tuguklighyugnalghii	Kiyaghneghmun.	Agleghnalghiim	Taghnegham	agleghnaghtestaa	tunusaq.
B06_15_Romans_V17	Enkaam	qukaayugtaqunga	qepghaqamneng	Kiyaghneghmun	Christ	Jesus-kun.
B06_15_Romans_V18	Akuzitkesaghqaqanka	Christ-am	apeghiiqaghhiinii	whangamkun.	Ellnganguuq	Gentile-eneng	qaatkutestilghii	Kiyaghneghmun	ungipaqillemkunllu	qepghaqamkunllu.
B06_15_Romans_V19	Tawaten	pikaaguq	aghtughyaghqaanghillghakun	allaaghlluwhaghtillghet,	aghtughyaghqaanghillghakunllu	Agleghnalghiim	Taghnegham.	Ungipaqngwaaqaqanka	Pinilghiit	Ungipat	Christ-ameng	ayuqelghiit	tamaghhaani	Jerusalem-emeng	taagaverugllak	Illyricum-emun.
B06_15_Romans_V20	Iiwleng	piyukelqesaghaqa	ungipaqnaluki	Pinilghiit	Ungipat	nunani	nagaquusigalngughni	Christ-ameng.	Tawaten	pikaagunga	qayughllak	nekeftiyugunghilnguunga	tunemakun	ilangan	yugem	piinliqaakun.
B06_15_Romans_V21	Katam	Akuzitni	Igaqegkani	igaqngalghii	whaten,	“Tamaakut	salin	ungipaasigalnguut	ellnganeng,	esghaghlleqaat,	salinllu	nagaquusigalnguut	ellnganeng,	liigikelleqaat.”
B06_15_Romans_V22	Tamaaken	apalluqluku	uglaghngaan	elpesinun	pipagningitaqunga	qayughllak	ilangitni	nunani	ungipaqiiqelghiinga.
B06_15_Romans_V23	Iwernga	maaten	apeghiighaqa	qepghaqaqa	maani.	Uglalghiini	ayumiqulleghni	elpesinun	piyupigtaqsaghtunga,
B06_15_Romans_V24	enkaam	sunanguq	maaten	laalighfiklamsi	Spain-mun	pitkelluku.	Laalighutaghtellemta	kingunganeng	sunanguq	kayusightengnga	aghulaqnaqegkuma	Spain-mun.
B06_15_Romans_V25	Iwernga	elpesinun	pivagilgama,	Jerusalem-mennaqaqunga	kayusiinnaluki	Kiyaghneghem	yugi	tamaanlenguut.
B06_15_Romans_V26	Ugpeqat	Macedonia-melnguutlu,	Achaia-melnguutlu	quyakusiqluku	tuunikaagut	manimeng	kayusiinnaluki	aklumalghiit	akulngitnilnguut	Kiyaghneghem	yugan	Jerusalem-emi.
B06_15_Romans_V27	Quyakusiqluku	tawaten	pikaagut.	Taakut	Gentile-et	asengemiit	Jews-et	qayughllak	allgeghutkaalghiit	Kiyaghneghem	quyastillghaneng	ellngitgun.	Enkaam	Gentile-et	kayusighyaghqaqiit	Jews-et	ugpeqiit	Jerusalem-emelnguut	tuyughluki	manimeng.
B06_15_Romans_V28	Whaa	kelqennaqaqa	Gentile-et	maningat	Jews-enun.	Apeghiiqumkun	una	qepghaqaq	tuunluku	mani	ellngitnun,	laalighfiksaghtughlleqamsi,	taagken	Spain-ellequnga.
B06_15_Romans_V29	Liisimakaqa	kaaskuma	elpesinun,	pilgullequnga	Christ-am	iingunaan	quyastellghaneng.
B06_15_Romans_V30	Ugpeqaalgutemni,	Atanemteggun	Jesus	Christ-akun,	piniqellghakunllu	Taghnegham,	maligullusi	whangamnun	yughaatkeghllakaghtengnga	Kiyaghneghmun	kayusiitesqellunga.
B06_15_Romans_V31	Yughaghtek	Kiyaghneghmun	paqniighsiisqellunga	ugpeqaanghilngughneng	Judea-mi.	Yughaatkiteggullu	qepghaqaqa	Jerusalem-emi	tuguklighyugniisqelluku	Kiyaghneghem	yugitnun.
B06_15_Romans_V32	Taagken	Kiyaghneghem	piyukelqegkagu,	elpesinun	pillequnga	quyallelighllaglunga,	enkaam	pinighyuuggneqigllequnga	laalighfikumalusi.
B06_15_Romans_V33	Kiyaghneq	nekeggmellelitilghii	tamaghaghpesinilli.	Amen.
B06_16_Romans_V1	Ungipaasugamsi	ugpeqaalgutemnneng,	Phoebe-meng.	Pinilghiinguuq	deaconess-a	ugpeqanun	qerngughutkayugnun	yughaghvigani	Cenchreae-m.
B06_16_Romans_V2	Upughannakesi	Kiyaghneghem	yugita	piiqellghistun	qayughllak	Atanghem	pikaa.	Kayutkesunghisi	kayusighaqluku	qayughllak	kayuteghllaguuq	uglalghiinun	yugnun,	whangamnunllu	talwa.
B06_16_Romans_V3	Ungipaataghhnakegsi	Priscilla-nkuk	Aquila-nkuk	suumqaqagkanguq.	Qepghalgutkagka	Christ	Jesus-mun.
B06_16_Romans_V4	Talwa	tuqutelleghqaghtek	pitkegpenaan	paqniighsaghqaqaagnenga.	Tamaaken	apalluqluku	iyamsiqayugllaguunga	elkegkeneng.	Qamagllutengllu	ugpeqat	Gentile-et	yughaghvigitnilnguut	iyamsiqayuguut.
B06_16_Romans_V5	Ungipaataghhnakesi	ugpeqat	qerngughutkayuget	mangteghagkeni	suumqaqankanguq.	Ungipaataghhnakesi	piniqegkaqa	Epaenetus	suumqaqaqanguq.	Asia-mi	ellnga	ugpeghyuggaaqaaguq	Christ-akun.
B06_16_Romans_V6	Ungipaataghhnakesi	Mary	suumqaqaqanguq;	qevuulluni	qepghaatkaqiisi.
B06_16_Romans_V7	Ungipaataghhnakegsi	Andronicus-enkuk	Junias-enkuk	Jew-lgutegka,	anusimingllaghalgutkegkaqagkallu,	suumqaqagkanguq.	Apostle-nguuk	yuget	liisimakngwaaqegket;	sivumni	ugpeqaaghtekaaguk.
B06_16_Romans_V8	Ungipaataghhnakesi	Ampliatus,	piniqegkaqa	Ataneghqun,	suumqaqaqanguq.
B06_16_Romans_V9	Unipaataghhnakesi	Urbanus,	qepghalgutfut	Christ-amun,	piniqegkaqallu	Stachys,	suumqaqagkanguq.
B06_16_Romans_V10	Ungipaataghhnakesi	Apelles	suumqaqaqanguq.	Nanghiighsaghallengaqngami	ipapighqegkaqaa	ataasighmitelleni	Christ-amun.	Ungipaataghhnakesi	nengllugutangi	Aristobulus-em	suumqaqankanguq.
B06_16_Romans_V11	Ungipaataghhnakesi	Herodion,	Jew-elgutka,	suumqaqaqanguq.	Ungipaataghhnakesillu	ugpeqat	nengllugutanganilnguut	Narcissus-em	suumqaqankanguq.
B06_16_Romans_V12	Ungipaataghhnakegsi	Tryphaena-nkuk	Tryphosa-nkuk	suumqaqagkanguq.	Taakuk	aghnak	qepghaghtenguuk	Ataneghmun.	Ungipaataghhnakesillu	piniqegkaqa	Persis,	suumqaqaqanguq;	qevulluni	qepghaqaaguq	Ataneghmun.
B06_16_Romans_V13	Ungipaataghhnakegsi	Rufus-enkuk	naakullghiik,	suumqaqagkanguq.	Rufus	Atanghem	nakmikegkaqaa,	naanganllu	ighneqelghiistun	piiqaanga.
B06_16_Romans_V14	Ungipaataghhnakesi	Asyncritus-enkut,	Phlegon-enkut,	Hermes-enkut,	Patrobas-enkut,	Hermas-enkut,	qamagllukillu	ugpeqaalgutet	ellngitnilnguut,	suumqaqankanguq.
B06_16_Romans_V15	Ungipaataghhnakegsi	Philologus-enkuk,	Julia-nkuk,	Nereus-enkuk	nayakullghiik,	Olympas-llu	qamagllukillu	Kiyaghneghem	yugi	ellngitnilnguut,	suumqaqankanguq.
B06_16_Romans_V16	Quyakutaqitek	naaghutmeng	Kiyaghneghem	piniqellghakun.	Qamaglluteng	ugpeqat	Christ-am	yughaghviganilnguut,	liisimakesugiisi	suumqaqiisinguq.
B06_16_Romans_V17	Ugpeqaalgutemni,	qelghamsi	kelengasqellusi	tamaakuneng	aafquutestikayugneng,	tunutestilghiineng	yuget	ugpeqillghitneng,	kipullginaalghiineng	apeghtuusaneng	liitkaghpesineng.	Iqitngatek	tamaakuneng.
B06_16_Romans_V18	Yuget	tawaten	pikayuget	qepghaatngunghitaat	Christ-a	Ataneghput.	Taawanginaghhaq	ellmeng	katam	efquqegkaghhiinateng	piiqiit.	Apeghtughineghmeggni	akuziteghlluwhaat	atuqaqiit,	usuquughtaqiitlu	yuget	puughhnaluki	puughsugumalghiit.
B06_16_Romans_V19	Qamaglluteng	yuget	nagaquumaat	qaatkutngalleghsi	Ataneghmun,	enkaam	tamaaken	apalluqluku	quyakeghllawaamsi.	Peghqinghusugamsi	samun	pinilghiimun,	iwernga	anaggutellngunasi	seghleghmun.
B06_16_Romans_V20	Kiyaghneghem	nekeggmellelitilghiim	qantaghaqun	kagimlleqaa	Tughneghaq	itegaghpesi	asingani.	Ataneghput	Jesus	Christ-a	nangllegtaghli	elpesinun.
B06_16_Romans_V21	Qepghalgutma	Timothy-m,	Jew-lgutmallu	Lucius-enkut,	Jason-enkut,	Sosipater-enkut	suumqaqiisinguq.
B06_16_Romans_V22	Tertius-nguunga,	igaataqaqa	Paul	latanganeng.	Whangallu	suumqaqamsi	Ataneghqun.
B06_16_Romans_V23	Whanga	Paul,	Gaius-metaqunga.	Mangteghaani	qamaglluteng	ugpeqat	qerngughutkayuguut.	Ellnganllu	ugpeqatlu	suumqaqiisinguq.	Neghllamta	manimeng	aflengakistengan,	Erastus-em,	ugpeqaalgutemtallu	Quartus-em	suumqaqiisinguq.
B06_16_Romans_V25	Usuqelteggu	Kiyaghneq!	Ellngan	ayepsugighsaghyaqlegwii	ugpeqillesi	Pinilghiitgun	Ungipatgun	Jesus	Christ-ameng	ayuqelghiimeng	ungipaqumanginaghaqegkemkun	yugnun.	Taananguuq	aksaqegkaq	ungipaq	Kiyaghneghem	qayvighsimangitkaa	ima	piinlighyuggaallghaneng	nunam.
B06_16_Romans_V26	Iwernga	maaten,	piinleghilnguum	Kiyaghneghem	qayvighsimii	Pinilghiit	Ungipat	igaqullghitgun	uuknaliqistet.	Qelghusimii	Pinilghiit	Ungipat	liitesqelluki	yugnun	nunataghhaani	tamaghhaani.	Tawaten	pikaaguq	ellngitnun	ugpeqesqellunillu	qaatkesqellunillu.
B06_16_Romans_V27	Ellnginaaguq	Kiyaghneq,	peghqinelghii	samun	tamaghhaanun.	Yuget	usuqlitgu	quunperugllak	Jesus	Christ-akun!	Amen.
B07_01_1Corinthians_V1	Ukut	latat	Paul-meng	pinguut,	Kiyaghneghem	nakmikegkaaneng	Jesus	Christ-amun	apostle-nguluku.	Ugpeqaalgutfut	Sosthenes	whangamnituq.
B07_01_1Corinthians_V1	Lataaqunga	Kiyaghneghem	ugpeghtengitnun	Corinth-melngughnun,	Kiyaghneghem	aaftekaanun	yuknalusi	Christ	Jesus-kun.	Nakmikegkaqiisillu	pelungitesqellusi	maligullusi	yulghuteghllagnun	tamanganilngughnun,	yughaqayugnun	Atanemnnun	Jesus	Christ-amun,	qamagtengngwaaghluta	Atanqaghput.
B07_01_1Corinthians_V2	Kiyaghneghem	Atamta,	Atanemtallu	Jesus	Christ-am	nanglleklisillu	nekeggmellelguslilsillu.
B07_01_1Corinthians_V3	Iyamsiqayugvikaqaqa	Kiyaghneq	qayughllak	nangllekegkaqiisi	Christ	Jesus-kun.
B07_01_1Corinthians_V4	Enkaam	ellngakun	aklungighikaagusi	liigikelleghmengllu	akuzilleghmengllu.	Enkaam	maaten	liigikataghaghlleqaghsi	Christ-a,	akuzitkataghaghlleqaghsillu	Ataneq.
B07_01_1Corinthians_V5	Allangughtekamllu	kiyaghtaalleghpesi	ipapighqaa	ungipaqegkaghput	Christ-a.
B07_01_1Corinthians_V6	Agleghnalghiigneng	Taghneghagneng	tunusalguusi	sameng	tamaghhaaneng,	utaqiingulusi	Atanemta	Jesus	Christ-am	taginqigtelleghqaaneng.
B07_01_1Corinthians_V7	Kiyaghneghem	ugpellesi	iknaqughsaamanginaghnaaghii	kenlanga	kingulighpigaghmun	aghneghmun.	Inqun	anaggutellghitesqellusi	Ataneghput	Jesus	Christ-a	nanqigtikan	yugneng.
B07_01_1Corinthians_V8	Ataasiighmelnguum	Kiyaghneghem	nakmikegkaqiisi	ilatesqellusi	Ighneghminun	Jesus	Christ-amun	Atanemnnun.
B07_01_1Corinthians_V9	Ugpeqaalgutemni,	Atanemta	Jesus	Christ-am	aatghakun	piimsi	taaqesqellusi	aaghtiiraaghunneghmeng.	Aafquutegpenasi.	Sumeghtaghallesillu	sanaqellesillu	ataasiighhnaqluki.
B07_01_1Corinthians_V10	Ugpeqaalgutemni,	ilangita	Chloe-em	nengllugutangan	ungipaatkaqaatnga	aaghtiiraaghutaqnilusi.
B07_01_1Corinthians_V11	Ilasinguq	piiqut,	“Whanga	Paul-em	maligsaaghtekaanga.”	Ilasi,	“Whanga	Apollos-em.”	Ilasi	“Whanga	Peter-em.”	Paninang	ilasinguq	piiqut,	“Whanga	Christ-am	maligsaaghtekaanga.”
B07_01_1Corinthians_V12	Enkaangam	qafsinaghqaghsi	Jesus	Christ-a.	Paul-em	qaquraatkegkaqisii?	Paaptaayekaatsii	Paul-em	aatghakun?
B07_01_1Corinthians_V13	Iyamsiqayugvikaqaqa	Kiyaghneq	paaptaayemangilkegka	nalighhiinaghsi	iwerngaqun	Crispus-enkuk	Gaius-enkuk.
B07_01_1Corinthians_V14	Enkaangam	kina	alngunak	pinaanghituq	paaptaayemaniluni	atemkun.
B07_01_1Corinthians_V15	(Atwhay	paaptaayekaqankallu	Stephanas-enkut	nengllugutkullghiit.	Iwernga	neqamikenghitaqa	kina	alla	alngunak	paaptaayematka).
B07_01_1Corinthians_V16	Christ-am	paaptaayeliisqumangitaanga,	iwernga	kayagtekaqaanga	ungipaqisqellunga	Pinilghiineng	Ungipaneng.	Ungipaqingigatunga	atuqluki	yugem	peghqinellghi,	luuraq	aghtughyaghqaanghillghiitesnayukamkun	qaquuraa	Christ-am.
B07_01_1Corinthians_V17	Ungipaq	Christ-am	tuqullgha	qaquurakun	temnginguuq	iflanaqelghiinun.	Iwernga	yugulillengelghiini	whangkuta	liisimakaghput	Kiyaghneghem	aghtughyaghqaanghilqaa.
B07_01_1Corinthians_V18	Akuzitni	Igaqegkani	igaqngaaq,	“Peghqinghet	peghqinellghat	atuunanightesleqaqa.	Liitkaghllagetlu	liitellghat	sasiinanightesleqaqa.”
B07_01_1Corinthians_V19	Enkaam	sanaqan'ngam	nunam	peghqinelghiingi?	Sanaqan'ngam	apeghtughistengi	Liilightuusat?	Sanaqan'ngam	aaghtiiraaghtet?	Qamagtengngwaaghluni	liitelleghllallghat	sasiinghituq	qayughllak	Kiyaghneghem	temngitwhangllaqaqaa	peghqinellgha	nunam.
B07_01_1Corinthians_V20	Peghqinelleghmikun	Kiyaghneq	pikaaguq	nunam	yuganun	nallukelleqniluni	peghqinellghitgun.	Enkaam	Kiyaghneghem	nakmikii	yugulinaluki	qamaglluki	ugpelghiit	Christ-ameng	ungipaqegkamnneng.	Ugpeqaanghilnguut	sumeghtaghaatkaqaat	taana	ungipaqegkaghput	temnginguniluku.
B07_01_1Corinthians_V21	Jews-et	esghaasugaqut	allaaghlluwhaghtilleghneng	ugpeqnaluku	Kiyaghneghem	ungipaa;	Gentile-et	peghqinellengyugaqut	ugpeqnaluku	ungipaq	ipangutanga.
B07_01_1Corinthians_V22	Iwernga	paninang	ungipaqnaqngwaaghput	Christ-amun	tuqutkegkaqniluki	qaquurakun.	Una	ungipaq	Jews-eni	piyaqnapigtuq	ugpeqsaghqaaluni,	Gentile-eni	temngiinguuq.
B07_01_1Corinthians_V23	Iwernga	whangkunnun	Kiyaghneghem	nakmikegkaanun	Jews-ngughngaamta,	Gentile-ngughngaamta	tawatenneghituq.	Christ-am	tuqullghan	qaquurakun	liitestekaqiinkut	Kiyaghneghem	aghtughyaghqaanghillghanengllu	peghqinellghanengllu.
B07_01_1Corinthians_V24	Kiyaghneghem	temngitwhallgha	peghqinghataghgaghtuq	yugem	peghqinellghaneng.	Kiyaghneghem	kayaatellgha	iknaqataghaghtuq	yugem	iknaqellghaneng.
B07_01_1Corinthians_V25	Ugpeqaalgutemni,	neqamikluku	natesaatsi	Kiyaghneghem	tuqlughaqngisi.	Qafsinkuuraghhaghni	peghqinghuyaghtusi	nunam	yugan	sumeghtaghaatkellghitni.	Qafsinkuuraghhaghni	aghtiigasaghtusi	igleghutistet,	nalighmeng	aklungilngughneng	nengllugutneng	pinguyaghtusi.
B07_01_1Corinthians_V26	Iwernga	Kiyaghneghem	nakmikegkaqii	tamaakut	nalluuqat	nunami	kayngusaaknaluki	peghqinelghiit,	Kiyaghneghem	nakmikegkaqii	kayaalnguut	nunami	kayngusaaknaluki	tamaakut	iknaqelghiit.
B07_01_1Corinthians_V27	Kiyaghneghem	nakmikegkaqii	ukavanlenguutlu	asitnginaaqiitlu	nunami.	Tamaakunguut	Kiyaghneghem	nakmikegkii,	yugnun	liigikesqelluki	sumeghtaghaatkegkiit	aangwaaghuluki	iwernga	Kiyaghneghmi	aangwaaghunghitut.
B07_01_1Corinthians_V28	Enkaangam	kina	alngunak	aangaayuggnaanghituq	nekevegkuni	sivungani	Kiyaghneghem.
B07_01_1Corinthians_V29	Kiyaghneghuuq	tuunistesi	unguvalleghmeng	Christ	Jesus-kun.	Kiyaghneghem	Christ	Jesus-mun	tuunestiinkut	peghqinelleghmeng,	elqughutestiinkutlu	Kiyaghneghmi,	agleghnaghtestiinkutu,	itemutestiinkutlu	seghleghqellemnneng.
B07_01_1Corinthians_V30	Enkaangam	atuqelteggu,	Akuzitni	Igaqegkani	igaqngalghii,	“Kina	alngunak	aangaayugsukuni,	aangaayugutkelliki	Atanghem	apeghiiqii	ellminun.”
B07_02_1Corinthians_V2	Pakikaqanka	tamaakut	qayughllak	ungipaqiyulghiinga	Jesus	Christ-anginaghhaghmeng	tuqullghanengllu	qaquurakun.
B07_02_1Corinthians_V1	Ugpeqaalgutemni,	ungipaqiyaghtughaqngama	elpesinun,	atuqumangitanka	akuzitet	liigikepagningilkesi.	Peghqilleghllamkun	ungipaqiyunghitunga	Kiyaghneghem	ungipaaneng	elpesinun.
B07_02_1Corinthians_V2	Elpesinitaqngama	tetugaataqaagunga,	alingruuqaagunga,	ungelegtekaagungallu.
B07_02_1Corinthians_V3	Kukragnalghiimeng	akuzitkumangitunga	peghqineghllagem	akuzitanganeng.	Iwernga	Agleghnalghiim	Taghnegham	aghtughyaghqaanghillghan	ipapighqegkaqii	apeghtughillghenka	ipangutangi.
B07_02_1Corinthians_V4	Enkaangam	ugpeghtusi	apalluqluku	Kiyaghneghem	aghtughyaghqaanghillgha,	nakaan	apalluqluku	yugem	peghqinellgha.
B07_02_1Corinthians_V5	Angtaniitkanun	ugpeqanun	apeghtuusaqaqa	Kiyaghneghem	peghqinellgha.	Iwernga	taana	peghqinelleq	nunameng	pingunghituq,	talwa	igleghutistenganeng.	Qantaghaqun	aviighusaghqaagut.
B07_02_1Corinthians_V6	Peghqinelleq	apeghtuusaqa	Kiyaghneghem	peghqinelqaa,	nallukaat	yuget.	Yuget	nallukngwaaghyaqangat	taana	peghqinelleq	kenlanga	Kiyaghneghem	liitestellghanun.	Talwa	nunangllaamangilluni	Kiyaghneghem	usuqsaghqaaluta	pikaqiinkut	peghqinelleghmikun.
B07_02_1Corinthians_V7	Nalighhiiniita	nunam	igleghutistengita	liigikumangitaat	taana	peghqinelleq.	Liigikegkaqsaqumegteggu,	qaquuraghnayanghitaat	Atangha	nighughqellghem.
B07_02_1Corinthians_V8	Igaqegkani	Akuzitni	igaqegkaaguq,	“Tamaakut	iyem	esghamangilkangi,	tamaakut	sigutem	nagaquumangilkangi,	tamaakut	umyugam	sumeghtaghaatkumangilkangi.	Kiyaghneghem	yataaghqegkaqii	piniqisteminun.”
B07_02_1Corinthians_V9	Iwernga	Kiyaghneghem	liigikestekaqii	whangkunnun	Agleghnalghiignekun	Taghneghagmikun.	Taghnegham	yuvghiighaqaa	sangwaa	tamaghhaan,	talwa	Kiyaghneghem	qaamnarugllaganilnguut.
B07_02_1Corinthians_V10	Yugem	sumeghtaghallgha	kitum	alngunak	nallukaa	iwerngaqun	ellngan	katam	taghneghagkenka.	Tawateghpigaq	Kiyaghneghem	sumeghtaghallgha	kitum	alngunak	nallukaa	iwerngaqun	ellngan	katam	Taghneghagkenka.
B07_02_1Corinthians_V11	Nunam	taghneghaaneng	allgeghusimangitukut.	Yeghlegi,	allgeghtekaqagput	Taghneghak	Kiyaghneghmeng	pik,	liigiknaluki	qamaglluki	Kiyaghneghem	tuunegkii	whangkunnun.
B07_02_1Corinthians_V12	Enkaam	akuzingigatukut	yugem	peghqinellghakun,	iwernga	atuqaqaput	akuzitet	Agleghnalghiim	Taghnegham	apeghtuutkii.	Tawaten	piiqukut	apeghtuusaqnemteki	Taghnegham	ipapillghi	tamaakunun	allgeghutkanun	Agleghnaliigneng	Taghneghagneng.
B07_02_1Corinthians_V13	Iwernga	kina	alngunak	allgeghusimangilnguq	Agleghnalghiigneng	Taghneghagneng,	tuguklighingigatuq	tunusaneng	Taghneghagneng	pineng.	Tamaakut	tunusat	temngitwhanguut	ellngani.	Liigikepagningitii	qayughllak	Agleghnalghiim	Taghnegham	kayusillghiinaakun	liigiksaghqaaguq.
B07_02_1Corinthians_V14	Yugem	allgeghutkam	Agleghnalghiigneng	Taghneghagneng	nanqigtaqaa	sangwaa	qamaglluku.	Iwernga	kitum	alngunak	nanqigsaghqaqenghitaa	ellnga.
B07_02_1Corinthians_V15	Akuzitet	Igaqegkat	pillghistun,	“Kitum	alngunak	nallukaa	Atanghem	sumeghtaghallgha.	Enkaam	kitum	alngunak	liilightughnaanghitaa.”	Iwernga	whangkuta	ugpeqani	sumeghtaghaghaqukut	Christ-am	sumeghtaghallghatun.
B07_03_1Corinthians_V3	
B07_03_1Corinthians_V1	Ugpeqaalgutemni,	elpesinitaqngama	aleghqughpagningitkaqamsi	aleghqughwaqellemtun	ugpeqaghllaget.	Yeghlegi	aleghquqaqamsi	ugpellesi	anglillghilngughestun	ayuqluki.	Ugpeqillesi	Christ-akun	taghnughhaghhaghestun	ayuqut.
B07_03_1Corinthians_V2	Kukragnangunaan	apeghtuqaqamsi.	Katam	tawaten	mamaghhaghmeng	meghesleghhiistun	pikaqamsi.	Neqepigmeng	neghestepagningitkaqamsi	qayughllak	neqepigtughpagningilnguusi	salin.	Paninang	maaten	neqepigtughpagningitaqusi,	qayughllak	ugpeqaanghilngughestun	ayuqusi	salin.	Liigikestengngwaaghsi	ugpelleghpesi	anglinghitellgha	aqinalleghpesigunllu	aghivatelleghpesigunllu.	Ugpeqaanghilngughestun	kiyaghtengnguusi.
B07_03_1Corinthians_V4	Nalighsi	pineghmini,	“Whanga	Paul-em	maligsaaghtekaanga,”	ilasillu	pineghmeggni,	“Whanga	Apollos-em	maligsaaghtekaanga,”	ugpeqaanghilngughestun	piiqusi.
B07_03_1Corinthians_V5	Kinangaawa	Apollos?	Kinanguzinga	whanga?	Qepghaghtekiinkung	Kiyaghneghem,	kayusiitkaqamsi	ugpeqesqelluku	Christ-a.	Qepghaqalestaghhiinaagukung	Ataneghem	qelghutkaaneng.
B07_03_1Corinthians_V6	Elpesi	Kiyaghneghem	piitesighaghvikiisi.	Piitesighaghaqunga,	Apollos-em	meghqaqaa,	iwernga	Kiyaghneghem	nagustaqaa.
B07_03_1Corinthians_V7	Enkaangam	kina	alngunak	piitesiighalghiillu	meghqilghiillu	ukavantuq.	Kiyaghneghhiinaq	aangeghllagtuq	nagustikayuguuq.
B07_03_1Corinthians_V8	Piitesiighaghtallu	meghqistallu	tawatelkutuk.	Kiyaghneghem	akileghtughyaghqaqaak	qepghallghegkenkun.
B07_03_1Corinthians_V9	Qepghalgutkutukung	Kiyaghneghmun;	elpesi	Kiyaghneghem	piitesiighaghvikiisi.	Kiyaghneghem	mangteghaqiisi.
B07_03_1Corinthians_V10	Kiyaghneghem	nangllegtalleq	tagivaqaa	atuqluku	piinliqaqaqa	qepghaqaq	elpesini.	Peghqinelghiistun	tunemiqaqaqa	mangteghaq	ulimayaghqaq.	Jesus	Christ-anginaaguq	tunemaq,	alla	saaghwakun	tunemaghqiituq.	Ilangita	ulimavikngwaat	qaayngakun.	Qamaglluni	piraamsiluni	ulimali.
B07_03_1Corinthians_V12	Ilangita	atughlleqaat	gold-a,	silver-a,	jewel-a,	ilangita	unaghsiq,	paliqaq	vegaaq,	ungagaqlu	tunemakun	taaggun.
B07_03_1Corinthians_V13	Sangwaa	atuqegkaghput	esghaghyaghqaqaghput	ataasikaghtaamta	qamagtengngwaaghluta	aghneghmi	tawani	Christ-am	nanqigtilleghqaani.	Kenghem	esghaghtesaghqaqaa	qepghaqaghput	natetulanga.
B07_03_1Corinthians_V14	Sangwaa	yugem	atuqegkaa	kumanghilkuni,	akileghtusangyaghqaaguq.
B07_03_1Corinthians_V15	Iwernga	ilangan	yugem	qepghaqaa	iflayaghqaaguq	kumaquni,	akileghtusangnaanghituqlu.	Naqamenraq	ellnga	yugulillengyaghqaaguq,	katam	tawaten	keneghmeng	aanelghiistun.
B07_03_1Corinthians_V16	Liisimakngwaaghaghsi	Kiyaghneghem	Temple-kiisi.	Agleghnalghiik	Taghneghakek	kiyaghtengnguuk	ilugpesini!
B07_03_1Corinthians_V17	Kitum	alngunak	naafqegkagu	Kiyaghneghem	Temple-nga,	Kiyaghneghem	naafqesaghqaqaa	ellnga,	qayughllak	Kiyaghneghem	Temple-nga	agleghnalghiinguuq.	Elpesi	Temple-kiisi.
B07_03_1Corinthians_V18	Kina	alngunak	puughtefqaami	ellmineng	pili.	Nalighsi	sumeghtaghaangukumi	liitepagllakaaniluni	nunam	peghqinellghaneng,	yeqay	maliglligu	Christ-a,	ugpeqaanghilnguut	temngingunighngaatgu.	Tawaten	pikuni	elngaatall	peghqinghughtepiiglleqaa.
B07_03_1Corinthians_V19	Kiyaghneghmi	nunam	peghqinellgha	temnginguuq.	Akuzitni	Igaqegkani	igaqngaaq,	“Peghqinghet	yuget	nunami	whani	Kiyaghneghem	pipagningiitestaqii	ellngita	katam	peghqinellghitgun.”
B07_03_1Corinthians_V20	Igaqegkaaguqlu,	“Atanghem	liisimakaa	peghqinghem	yugem	sumeghtaghallgha	sasiinghituq.”
B07_03_1Corinthians_V21	Enkaangam	kitum	alngunak	qukaayugutkesaghqaqenghitii	sangwaat	yuget	piiqegkangit.	Sangwaa	qamaglluku	Kiyaghneghem	pinighqusighqaaghtestekaqaa	elpesinun,
B07_03_1Corinthians_V22	talwa	Paul,	Apollos,	Peter-llu.	Nunallu	una,	unguvalleqlu,	tuqulleqlu,	sangwaallu	alngunak	kiyaghtaalleghmelnguq	maaten,	sangwaallu	alngunak	kaasaghqaq,	qamagtengngwaaghluki	elpesi	pikasi.
B07_03_1Corinthians_V23	Enkaam	elpesi	Christ-am	pikiisi,	Christ-a	Kiyaghneghem	pikaa.
B07_04_1Corinthians_V4	Nallukaqa	sameng	anaggusimatka,	iwernga	anaggutellghinnilunga	pinghitunga.	Atanghhiinaam	nanqigsaghqaqaanga.
B07_04_1Corinthians_V1	Sumeghtaghaatkitekut	qepghaghtekniluta	Christ-amun.	Qepghaghtenguukut	apeghtughilghiit	ipapighqelleghmeng	Kiyaghneghem	apeghtuutkaaneng	whangkunnun.
B07_04_1Corinthians_V2	Christ-am	qepghaghtengi	ataasiighmesaghqaagut.
B07_04_1Corinthians_V3	Whanga,	ataasiighmennilunga	qepghaghta	pikufsinga,	nalighmeng	ataasiighmenneghinnilunga	kitum	alngunak	pikanganga,	sumeghtaghaatkennaanghitaqa.	Talwa	whangamneng	nanqigsigatunga.
B07_04_1Corinthians_V4	Enkaangam	wiin	nanqigtegpenaan	kina	alngunak	sallghaneng.	Atanghem	taginqigtekumi	kukegsaghqaqii	yuget	ilungit	aliighqelluki	sangwaat	iighngayalghiit	tesqamani.	Aliighqesaghqaqii	sangameng	saaqutangi.	Taagken	usuqsaghqat	tamaakut	usuqellengyaghqaagut	Kiyaghneghmeng.
B07_04_1Corinthians_V5	Ugpeqaalgutemni,	elpesi	apalluqlusi	Apollos-lu	whangkutung	usputaqnguukung.	Usputaagukung	elpesinun	liitesqelluku	una	igaqnalghii	sameng	pisiitanga.	“Qaatkaqiteki	sangwaat	igaqngalghiit	Akuzitni	Igaqekani.”	Nalighhiinaghpesi	aangaayugutkesaqunaan	ataasiq	yuuk,	aallgha	ugumikluku.
B07_04_1Corinthians_V6	Kitum	pinighataghaghtestisi	ugpeqaalgutegpesineng?	Sangwaa	qamaglluku	Kiyaghneghmeng	pikaghsi.	Kiyaghneghem	tuunumakangisi,	aangaayugtegpenasi.	Ungipaghpenasi	whaten,	“Sangwa	qamaglluku	whangamneng	pikaqaqa.”
B07_04_1Corinthians_V7	Allgeghtengngwaaghumaaghsi	aklukegkaghsi	qamaglluku!	Aklungighingwaaghlusi	ayuqusi!	Whangkungunasi	umiilgughsimaasi!	Umiilgulghiisituq,	enkaam	umiilgutilgusighnayaghamsi!
B07_04_1Corinthians_V8	Sumeghtaghallemni	Kiyaghneghem	nekegtekaqiinkut	apostle-eni	ukalighpigaaluta	yugneng.	Anusimingllaghastun	ayuqukut,	tuqusaghqastun.	Yuget	qamagtengngwaaghluteng,	yaqulgetlu	esghapagaqiinkut.
B07_04_1Corinthians_V9	Whangkuta	nallungughtekaagukut	Christ-a	apalluqluku,	iwernga	elpesi	sumeghpesini	peghqinepiguusi	ugpeqani.	Yuget	waakigatiinkut,	iwernga	sumeghpesini	elpesi	nagataqiisillu	quulvaghaqiisillu,	whangkuta	pingigatiinkut.
B07_04_1Corinthians_V10	Whavemun	kenlanga	neqangisagaqukut,	meghyaghqiisagaqukut,	aatkiisagaqukut.	Yuget	qevutkaqiinkut.	Nengitukut,	igleghtaagukut	quunpeng.
B07_04_1Corinthians_V11	Qepghaghaqukutlu	qevuulluta	maningnaluta	kiyaghtaaghusighqameng.	Seghlequulghiit	whangkunneng	pinitun	aleghqughaqaput.	Ugpeqaatemnneng	amyuutkenghinkut	akuzilgiigatukutlu	akisigataputlu.
B07_04_1Corinthians_V12	Iqlengiqutkenghinkut	pinitun	aleghqughaqaput	tawaten	pifqiita	pisqelluki.	Whavemun	kenlanga	sumeghtaghaatkaqiinkut	sakwaaghestunllu	sasiinghilngughestunllu.
B07_04_1Corinthians_V13	Latangunghitunga	kaynguyuggnalusi.	Iwernga	piniqepigllusi	whanga	katam	taghnughhaqelghistun	liilightughyugaqamsi	kiyaghtaalleghqaghpesineng.
B07_04_1Corinthians_V14	Qaywa	apeghtughistetupigsaghngaaghpesi	Christ-ameng,	atatughllanghitusi.	Ugpeqsuwhaghaqngafsigu	Jesus	Christ-a	nagaqughluki	Pinilghiit	Ungipat,	tawanita	atastun	lliiqanga	elpesinun.
B07_04_1Corinthians_V15	Enkaangam	kiyaghtesupigtamsi	whangamtun.
B07_04_1Corinthians_V16	Tamaaken	apalluqluku	Timothy	kayagtengngwaaqa	elpesinun.	Ighneqelghiistun	ayuqaqa	Ataneghqun.	Ataasiighmelnguq	ugpeqaq	piniqepigtaqa.	Neqangughhnaaghiisi	naten	whanga	kiyaghtaqellemneng	Christ-amun.	Tawatelnguq	kiyaghtaalleq	apeghtuusaqaqaqa	ugpeqanun	tamanganilngughnun.
B07_04_1Corinthians_V17	Ilasi	aangaayugneghughtaqut,	qayughllak	sumeghmeggni	laalighhnaanghinnilunga	pikaqaatnga	Corinth-mun.
B07_04_1Corinthians_V18	Iwernga	Atanghem	piyukelqegkagu,	elpesinun	piyaghtungestaghtunga.	Taagken	liigikelleqanka	aangaayugneghet	aangaayugtelleghmegestun	piyaghqaatangi.
B07_04_1Corinthians_V19	Kiyaghneghem	Ataneghpagullgha	akuzitetgun	ayuqenghituq	iwernga	aghtughyaghqaanghilleghqun	ayuquq.
B07_04_1Corinthians_V20	Kaaskuma	sasqesugestengnga?	Anagutalighlungaa	aghyuughlamsii,	nalighmeng	piniqlusi,	pinitungwaaq	pilamsii?
B07_05_1Corinthians_V5	
B07_05_1Corinthians_V1	Nagaqughaqaqa	nalighpesinguq	atami	nulighha	nulighqelghiistun	ayuqaa.	Seghlepiglleghhiimeng	seghleghqengnguuq	talwa	ugpeqaanghilnguut	atuqesnayanghitaat	taana	seghleghqelleq.
B07_05_1Corinthians_V2	Paninang	yuukutkaqetsii	elpesineng	katam?	Qivghughllagyaqlegestun!	Elpesi	iqisaqlegestun	yuuk	taana	akulegpesineng.
B07_05_1Corinthians_V3	Uyavanteghllagyaghngaaghma	sumeghtaghaatkeghllawaaqa.	Tawanlengughestun	elpesini	agghitkegkaqaqa	naten	pilleghqameng	taana	yuuk	aatghakun	Atanemta	Jesus-em.	Ugpeqani,	allameng	qerngughuskufsi,	tawanlengughestun	umyugaghmiklunga,	aghtughyaghqanghillghakun	Jesus	Christ-am	yuuk	taana	elpesinitestegpenaan	allamengllu	pinakesi.	Tuuniteggu	Tughneghagh-mun,	piyukelleghmitun	yugusii	naafqelligu,	enkaam	taghneghakek	yugulillengesqellukek	Ataneq	taginqigtekan.
B07_05_1Corinthians_V6	Piniiyugtelleghsi	seghleghuuq.	Liisimakaghsi	whaten	pilleq,	“Yeast-am	ghhuughtesteghllakayuwaa	akuutaq.”
B07_05_1Corinthians_V7	Tamaaken	apallukluku	seghleghqellghet	akulegpesinilnguut	iqiteki.	Tawaten	pikufsi	pelungillequsi	akuutastun	yeast-angilngughestun.	Ipa	pelungitusi	qayughllak	Christ-a	Passover-em	penniighaghaqaa	aghqutkegkaaguq	seghleghqellemnnun.
B07_05_1Corinthians_V8	Katam	Jews-et	iqitellghistun	yeast-at	mangteghameggneng	yataaghqutfagilgamegteggu	Passover-em	neqenghaghqellgha,	tawateghpigaq	seghleghqelleput	iqilleqaput.	Enkaangam	pelungillequkut,	ipapighqengngallequkutlu.
B07_05_1Corinthians_V9	Ilangitgun	latama	ilatngasnanighamsi	ugpeqanun	anagngalghiikun	atuqullghiinun.
B07_05_1Corinthians_V10	Akuzitkengngunghitanka	uum	nunam	yugi	anagngalghiikun	atuqullghiit,	nalighmeng	pakigneghet,	wayaghniightet,	nalighmeng	tamaakut	maniguutkayuget	kiyaghnengllaqanun.	Iqisukufsi	tawatelngughneng	yugneng	nuna	unisaghqaqaghsi.
B07_05_1Corinthians_V11	Iwernga	latamkun	ilatesnaniqaqamsi	tamaakunun	ugpeqaalgutnguniluteng	pilghiinun	sex-kun	seghleghqengngukata,	nalighmeng	pakigneghukata,	maniguutkayugukata	kiyaghnengllaqanun,	seghlequughutngukata	yulgutmeng,	meghestengukata,	wayaghniightengukatallu.	Talwa	neghelgusighpenaki	tawatelnguut.
B07_05_1Corinthians_V12	Whanga	nanqigsaghqaqenghitanka	ugpeqaanghilnguut;	Kiyaghneghem	nanqigsaghqaqii.	Iwernga	elpesi	nanqigsaghqaqsaghasi	ugpeqaalgutesi.	Akuzitet	Igaqegkat	piit,	“Seghleghqesta	iqiteggu	akulegpesineng.”
B07_06_1Corinthians_V6	Yeghlegi	ugpeqam	ugpeqaalgutni	aglaataqaa	ugpeqaanghilngughnun	nanqigtistenun,	agghitkesqelluki	aaghtiiraaghutelletek.
B07_06_1Corinthians_V1	Nalighsi	aaghtiiraaneghmini	ugpeqaalgutmineng,	sangan	aglaataqagu	nanqigtivigmun?	Kaynguyugigatsii	ugpeqaanghilngughnun	nanqigtesneghpesini	elpesi	ugpeqani?	Ugpeqat	ugpeqaalgutmeggnun	taklaghutesaghqaayaghtut	aaghtiiraaghutelleghmeggneng.
B07_06_1Corinthians_V2	Liisimakenghistegguu	Kiyaghneghem	yugan	nanqigsaghqii	ugpeqaanghilnguut	ilangani	aghneghem?	Nanqigsaghqaqngukufsiki,	naten	piyaqnaghtutkalleqeftat	elpesinun	nanqigtelleghqii	piyaqniilnguut?
B07_06_1Corinthians_V3	Liisimakenghistekii	nanqigsaghqaqekeput	yaqulget?	Enkaam	taklaghqullghet	aaghtiraaghutelleghneng	whani	unguvalleghmi	piyaqniisaghqaayaghtut.
B07_06_1Corinthians_V4	Aaghtiiraaghunneghpesini	sangafsingam	ugpeqaanghilngughnun	piiqetsi	nanqigtesqellusi?
B07_06_1Corinthians_V5	Kayngunaghhaghmeng	elpesi!	Liisimakaqa	akulegpesini	liisimalghiimeng	taklaghutistekaghqalguut	ugpeqaalgutet	aaghtiiraaghullghiit.
B07_06_1Corinthians_V6	Tawatetelleghpesigun	ugpeqaanghilngughestun	kiyaghtaaghuusi.	Ugpeqaalgutesi	aglaategpenaki	nanqigtivigmun.	Nepiighutaqiteki	anagteghngiisi,	puughteghngiisi.
B07_06_1Corinthians_V7	Itupill	elpesi	katam	ugpeqaalgutesi	anagtaqasillu	puughtaqasillu.
B07_06_1Corinthians_V8	Ipapestaaq	liisimaksaghqaqsaghaghsi	seghletun	pistet	nekaghqiilnguut	Ataneghpagullghani	Kiyaghneghem.	Puughtestegpenasi	kitumun	alngunak.	Kiyaghneghem	Ataneghpagullghani	nekaghqiitut:	sex-kun	seghleghqegkayuget,	maniguutkayuget	kiyaghnengllaqanun,	gelgaghniightet,	aghnaasit,	yuget	yulgutmeggneng	atuqikayuget,	aghnat	aghnaalgutmeggneng	atuqikayuget.
B07_06_1Corinthians_V9	Tamaakutlu	teglengalghiit,	pakigneghet,	meghestet,	seghlequughtet	yugneng,	wayaghniightet,	nekaghqiitut	Ataneghpagullghani	Kiyaghneghem.
B07_06_1Corinthians_V10	Ilasi	tawatesalghiit	salin	ugpeqillghilluteng	Christ-ameng.	Iwernga	maaten	Kiyaghneghem	Taghneghagkenka	ughvughqegkaqiisi	seghleghqelleghpesineng,	aaftekaqiisi	Kiyaghneghmun,	seghleghqumangilngughestunllu	lliightekaagusi	qayughllak	ugpeqilghiisi	Ataneghqun	Jesus	Christ-akun.
B07_06_1Corinthians_V11	Ilasi	pikaagut,	“Itagnaghtuq	sangwaa	piyukelqa	piyaghngaamkun.”	Iwernga	whanga	piimsi,	ilangan	salleghpesi	kayuusiinnaanghitii	ugpellesi.	Aa,	entaqun,	“Itagnaghtuq	sangwaa	piyukelqa	piyaghngaamkun.”	Iwernga	sumeghtaghaghyalghiinga	seghleghmun	ayghipagllagnayukama	pinaanghitunga.
B07_06_1Corinthians_V12	Kinallu	pinayalghii,	“Neqa	ulimaaghuuq	aqsaqumun,	aqsaquq	neqmun.”	Aa,	iwernga	ilangani	aghneghem	Kiyaghneghem	naafqesaghqaqaak	qamagllukek	aqsaquqlu	neqallu.	Yugusiq	sex-kun	seghleghqusighqaanghisaghtuq	qayughllak	yugusiq	Ataneghmun	pinguuq,	Ataneq	yugusimnnun	pinguuq.
B07_06_1Corinthians_V13	Ilangani	aghneghem	Kiyaghneghem	makesaghqaqii	yugusiput	tuqulleghmeng	aghtughyaghqaanghilleghmikun,	tawateghpigaq	maketelleghmitun	Ataneq	Jesus	Christ-a	tuqulleghmeng.
B07_06_1Corinthians_V14	Liisimakenghistegguu	yugusisi	nalighneqegkangi	Christ-am	yugusiin?	Yugusiqa	Christ-am	piliitkaa	atuqnaaghsikuun	aghnamun	akikikayugmeng	yugusimineng?	Nakaa!	Pinaanghitaqa.
B07_06_1Corinthians_V15	Neqamikluku,	yugem	atuqegkumigu	aghnaq	akikilghii	yugusimineng	ataasiightekayugek	yugusiik.	Qayughllak	igaqngaaq	Akuzitni	Igaqegkani,	“Maalghuk	yugusik	ataasighsaghqaaguk.”
B07_06_1Corinthians_V16	Iwernga	Ataneghmun	lliiquvek,	ataasiigutek	taghneghakun.
B07_06_1Corinthians_V17	Liisimakenghistegguu	yugusisi	Kiyaghneghem	Temple-kegkangi,	Agleghnalghiim	Taghneghagkenka	kiyaghfigi?	Kiyaghneghem	tuunegkaqiisi	Agleghnalghiigneng	Taghneghaghmineng,	enkaam	maaten	Kiyaghneghem	piliitkaqiisi.	Elpesineng	pikenghitusi.	Tamaaken	apalluqluku	sex-kun	seghleghqegpenasi.	Sex-kun	seghleghqegkufsi,	nukeggnaghqelghiistun	Kiyaghneghem	Temple-nga	pilleqaghsi.	Ilangi	seghleghqellghet	tawatenneghitut.	Kiyaghneghem	tukfiqaqiisi	akitupiglluku.	Tamaaken	apalluqluku	quulvaghteggu	Kiyaghneq	yugusighpesigun.
B07_07_1Corinthians_V7	Whangamtuntuq	nulightufqaafsi,	aghnanillu	ugiifqaafsi.	Iwernga	allakutukut.	Kiyaghneghem	nuliilgustekayugii	ilangi	yuget,	ugilgustekayugii	ilangi	aghnat.	Iwernga	itagnaghtestekayugii	ilangi	yuget	nuliingunaki,	aghnatlu	ugingunaki.	Kiyaghneghem	allakullghii	tunusaq	tuunegkayuwaa	yugnunllu	aghnanunllu.
B07_07_1Corinthians_V1	Aaptekaqaghpesinga	nengughutelleghmeng	latagpesigun.	Ukusta	kiimsiitenka.	Pinightuq	yuuk	nuliingunani.
B07_07_1Corinthians_V2	Iwernga	yuuk	tamaghhaghmi	nuliilguyaghqaaguq,	aghnaq	tamaghhaghmi	ugilguyaghqaaguq,	qayughllak	nanghiiqullengnayukafsi	sex-kun	seghleghqelleghmun.
B07_07_1Corinthians_V3	Yugem	efqughsaghqaqaa	nuliini.	Tawategghpigaq	aghnam	efqusaghqaqaa	ugini	atuqutelleghmegni.
B07_07_1Corinthians_V4	Aghnam	ellnginaghmi	yugusini	pikenghitaa,	uginganllu	pikaa.	Tawateghpigaq	yugem	ellnginaghmi	yugusini	pikenghitaa,	nulighhanllu	pikaa.
B07_07_1Corinthians_V5	Nengughsimakufsi	ighsakutegpenasi.	Wetkuqun	itagnaqullusi	atuqusaghqaafqaafsi	qafsinat	unuget	yughaghataghaghnalusi.	Taagken	atuqunneqiglleghhaasi	nanghiiqullengnayukafsi	Tughneghagh-meng	qayughllak	nuqesaghqaananiqaalghiisi.
B07_07_1Corinthians_V6	Qelghunghitamsi	nulightiisqellusi	nalighmeng	ugiighesqellusi.	Iwernga	piyukufsi	pilghaasi.
B07_07_1Corinthians_V7	Unata	pikegka	nulightuumangilngughnun,	ugiighumangilngughnunllu,	ugingighanunllu:	Pinighnayaghtusi	nulightunghisaqufsi	whangamtun,	aghnanillu	ugiinghisaqufsi.
B07_07_1Corinthians_V8	Iwernga	yuuk	pinighataghaghnayaghtuq	nulightughluni	nuqetepagningilnguq	aghnaghyulleghmineng.	Aghnaqlu	pinighataghaghnayaghtuq	ugiighluni	nuqetepagnengilnguq	yugyulleghmineng.	Pinighataghaghnayaghtusi	nengughllusi	nanghiiqullengelleghqaghpesineng	seghleghqelleghmun	sex-kun.
B07_07_1Corinthians_V9	Ukut	akuzitet	whangamneng	pingunghitut,	qelghusaagut	Ataneghmeng	nengughtekanun.	Aghnaq	iqisaghqaanghituq	ugimineng.
B07_07_1Corinthians_V10	Iwernga	iqiskumi,	allaneng	ugiighyaghqaanghituq	nalighmeng	ugiminun	lliinqiglli.	Yugemllu	iqitesaghqaqenghitaa	nuliini.
B07_07_1Corinthians_V11	Una	qelghusaq	whangamneng	pinguuq	ilangitnun.	(Atanghem	sameng	piighsimangitaa.)	Yuuk	ugpeqaq	ugpeqaanghilngughmeng	nuliilgukumi	ellminisulghiimeng,	iqitesneghilligu.
B07_07_1Corinthians_V12	Aghnaqlu	ugpeqaq	ugpeqaanghilngughmeng	ugilgukumi	ellminisulghiimeng,	iqinneghilli.
B07_07_1Corinthians_V13	Inqun	yuuk	ugpeqaanghilnguq	aaftengngwaaqaaguq	Kiyaghneghmun	qayughllak	nulighha	ugpeqaalghii.	Aghnaqlu	ugpeqaanghilnguq	aaftengngwaaqaaguq	Kiyaghneghmun	qayughllak	uginga	ugpeqaalghii.	Tamaaken	apalluqluku	taghnughhiit	pelungitutlu	aaftengngwaaqaagutlu.
B07_07_1Corinthians_V14	Iwernga	naliq	ugpeqaanghilnguq	iqisukumi,	iqilli.	Taagken	ugpeqaq	yuuk	nalighmeng	aghnaq	itemli	tawatelngughmeng	nengughtelleghmineng.	Kiyaghneghem	nekeggmellusi	kiyaghtesqesugaqiisi.
B07_07_1Corinthians_V15	Ugpeqami	aghnami,	ugigpeniskuvek	kayusiitaqsaaghan	yugulilleghmun.	Nalighmeng	ugpeqami	yugmi,	nuliighpeniskuvek	kayusiitaqsaaghan	yugulilleghmun.
B07_07_1Corinthians_V16	Kiyaghneghem	ataasikaghtaghpesi	ugpeqistaqngisi	Christ-ameng,	nengughtekaatsii	nalighmeng	nengughsimangitsii?	Circumcise-ekaatsii	nalighmeng	pimangitsii?	Qepghaghtelaaghuyaghetsii	nalighmeng	qepghaghtelaaghunghitetsii?	Almesiqlusi	tawaten	nagneghtek	qayughllak	Atanghem	tawatetestekaqiisi.	Qamaglluki	ugpeqat	taagken	apeghtughaqanka.
B07_07_1Corinthians_V17	Yuuk	circumcise-ekaq	ugpeghaqngami,	allangughtefqaami	pilghaaq.	Circumcise-emangilnguqlu	ugpeqaq,	circumcise-enaqefqaami	pilghaaq.
B07_07_1Corinthians_V18	Circumcise-elleqlu	circumcise-enghitelleqlu	pitngunghituk.	Pitnguyaghqaqta	taana	qaatkelluki	Kiyaghneghem	Liilightuusii.
B07_07_1Corinthians_V19	Ataasikaghtaghpesi	ugpeqiiqngafsi,	natetelleghpesistun	almesiqiteggu.
B07_07_1Corinthians_V20	Qepghaghtelaaghuyaghsiin	Kiyaghneghem	tuqlughaqngaten?	Sumeghtaghaatkegpenaan.	Iwernga	qepghaghtelaaghunanighnaqngukuvek,	saaqsin	legan	tawaten	pilghaaten.
B07_07_1Corinthians_V21	Qepghaghtelaaq	nakmikegkaa	Atanghem,	ellngan	itemngalghiikaa.	Tawateghpigaq	qepghaghtelaaghunghilnguq	yuuk	nakmikegkaa	Christ-am,	ellngan	qepghaghtelaaqaa.
B07_07_1Corinthians_V22	Kiyaghneghem	tukfighpakaqiisi,	enkaam	qepghaghtelaaghughtegpenasi	yugnun.
B07_07_1Corinthians_V23	Ugpeqaalgutemni,	tamaghhaghpesi	aghuliisaghqaagusi	ilatngalleghpesigun	Kiyaghneghmun	almesiqlusi	tawaten	tuqlullghatun.
B07_07_1Corinthians_V24	Aaptaqaghpesinga	naten	sumeghtaghaatkaqutangi	ugiighumangilnguutlu	nulightuumangilnguutlu.	Atanghem	ungipaasimangitaanga	Liilightuusameng	tamaakunun	yugnun,	iwernga	ungipaannaqamsi	sumeghtaghallemneng.	Kiyaghneghem	nangllegtallghakun	apostle-ngughtekaagunga.	Tamaaken	apalluqluku	neghyuknakefsinga.
B07_07_1Corinthians_V25	Seghleliighllagughtuq	nuna	maaten.	Sumemni	whanga	itagnaghyaghqaaguq	yuuk	almesiqluni.
B07_07_1Corinthians_V26	Nulightuumaziin?	Iqitestegpenaan	nulighhen.	Nulightuumangilkuvek,	nulightughnaqegpenang.
B07_07_1Corinthians_V27	Iwernga	nulightuquvek	seghleghqengngunghituten.	Ugiighumangilnguq	ugiiqumi,	seghleghqengngunghituq.	Iwernga	nulightuqufsi,	aghnatlu	ugiiqumeng	piyaqliighataghaghyaghqaagusi	whani	kiyaghtaalleghmi.	Piyaqliightesunghitepigtamsi	tawaten.
B07_07_1Corinthians_V28	Ugpeqaalgutemni,	unata	pikegka:	Ataneghput	tagiyaghtungestaghtuq.	Taana	apalluqluku	nengughtekat	qepghaallitgu	Ataneq	nengughsimangilngughestun.
B07_07_1Corinthians_V29	Qivghulghiitlu	qepghaallitgu	qivghunghilngughestun.	Quyangalghiitlu	qepghaallitgu	quyanghilngughestun.	Tamaakutlu	tukfightughllakayuget	qepghaallitgu	avangilngughestun.
B07_07_1Corinthians_V30	Kiyaghtengngulusi	nunami	whani,	megnukataghaghpenaan	nunam	sanqutanga.	Qayughllak	nuna	almesiqluni	aviighusaghqaaguq.
B07_07_1Corinthians_V31	Kiyaghtaalleghmengtuq	whaken	sumeghtaghaatkegkiilnguusi.	Nulightuumangilnguq	qepghalleghqaghtaaghatuq	Atanghem	qepghaqaaneng	qayughllak	efqughsugaqegkanga.
B07_07_1Corinthians_V32	Nuliilek	qepghaghataghaqayuquuq	kiyaghtaallghem	qepghaqaaneng	qayughllak	efqughsugaqegkanga	nuliini.	Enkaam	sumeghtaghallgha	malghughqengngaaquq.
B07_07_1Corinthians_V33	Tawateghpigaq	aghnatlu	ayuqut.	Aghnat	ugingiitkat,	ugiighumangilnguutlu	qepghalleghqaghtaaghatut	Atanghem	qepghaqaaneng,	qayughllak	yugusitengllu	taghneghatengllu	tuunyugaqiit	iinguniita	Ataneghmun.	Iwernga	ugilek	qepghaghataghaqayuguuq	kiyaghtaallghem	qepghaqaaneng	qayughllak	efqughsugaqegkanga	ugini.	Ellnganllu	sumeghtaghallgha	malghughqengngaaq.
B07_07_1Corinthians_V34	Tawaten	piimsi	kayusiinnalusi.	Nengughtesnaninghitamsi.	Iwernga	nakmikesugaqa	pinilleghpigaq	elpesinun	qepghaatesqelluku	Ataneq	uglafqusingunasi.
B07_07_1Corinthians_V35	Nuliighqalgem	atuqsugyaguskumigu	nuliighqani,	nengughllik.	Enkaam	nengughtekumek	seghleghqengngunaanghituk.
B07_07_1Corinthians_V36	Iwernga	yugem	liisimakngwaaqumigu	naten	pilleghqani,	nuqetutngukumigullu	atuqsulleghmineng	nuliighqani,	pinitun	pinguuq.	Kitum	alngunak	nulightiisqughaanghilkumigu,	nulightughyunghilkumi	pinitun	pinguuq.
B07_07_1Corinthians_V37	Nuliighqalek	nengughlluni	pinitun	pinguuq,	iwernga	nuliighqalek	nengughhneghilkumi	pinighataghatun	pinguuq.
B07_07_1Corinthians_V38	Aghnaq	allaneng	ugiighyaghqaanghituq	ugini	kiyaghlluku.	Iwernga	ugini	tuqukan,	piyukelleghmineng	ugiighyaghngaaghmi	itagnaghtuq,	taawanginaq	ugpeqaghhiinaghmeng.
B07_07_1Corinthians_V39	Iwernga	quyangaaghataghaghyaghqaaguq	ugiinqiggneghilkuni.	Taakusta	sumeghtaghallghenka.	Ugpeqaqa	Kiyaghneghem	Taghneghakek	whangamnituk.
B07_08_1Corinthians_V8	Iwernga	neqa	pitngunghituq.	Kiyaghneghem	usuqataghaghnaanghitiisi	neghelleghpesigun	neqmeng.	Aghqutkegkameng	neghenghilkumta	sangwaa	alngunak	iflanaanghitaghput	Kiyaghneghmeng	ayuqelghii.	Talwa	negheghngaamta	allgeghunnanghitukut	ellnganeng.
B07_08_1Corinthians_V1	Kiimsighyuganka	aapqughaallesi	neqneng	aghqutkegkaneng	kiyaghnengllaqanun.	Ipanguuq	whaten	pilleghsi,	“Liisimallelguukut	qamaglluta.”	Tawatelnguq	liisimalleq	aangaayugtestikayuguuq,	iwernga	piniqellghem	iknaqughtengngwaa	ugpelleghput.
B07_08_1Corinthians_V2	Yuuk	pillguyugneq,	esghaghhuta	taana	paninang	liisaghqaghtuqaq.
B07_08_1Corinthians_V3	Iwernga	Kiyaghneghem	piniqisteni	whaten	piyaghqaqii,	“Whanga	pikanka.”
B07_08_1Corinthians_V4	Enkaam	neghelleqestaa	aghqutkegkameng	kiyaghnengllaqanun?	Liisimakaput	kiyaghnengllaqat	kiyaghneghunghitut.	Ataasighhaaguq	Kiyaghneq,	alla	kiyaghneghituq.
B07_08_1Corinthians_V5	Ilangita	yuget	ugpeqaqaat	kiyaghneghtuniluku,	ataneghtuniluku	qilaklu	nunallu.
B07_08_1Corinthians_V6	Iwernga	whangkuta	liisimakaghput	ataasighhaaguq	Kiyaghneq,	ellnga	Atanghuuq.	Sangwaa	qamaglluni	ellnganeng	pinguuq,	kiyaghtengnguukut	ellnganun.	Liisimakaghputlu	ataasighhaaguq	Ataneq,	Jesus	Christ-anguuq.	Ellngakun	sangwaa	qamaglluni	ulimakaaguq,	unguvanguukutlu	ellngakun.
B07_08_1Corinthians_V7	Ilangita	ugpeqat	nallukiit	kiyaghnengllaqat	kiyaghnepigunghitulangi.	Tamaaken	apalluqluku	ugpeqaqiit	neqet	aghqutkaqniluki	kiyaghnepignun.	Enkaam	neneghmeggni	aghqutkegkameng	sumeghtaghaghaqut,	“Seghleghqunga.”
B07_08_1Corinthians_V8	Ugpeqaghllagni	elpesi,	piyukelleghpesistun	piyaghqaalghiisi,	liigikngategpesineng	taana	ipapighqelleq	apeghtuusaqegkaqa.	Iwernga	kelengalusi	kayaalnguut	ugpellghit	ayuqniighqegpenaki	ellngita	sumeghtaghallghitni	anaggutngalghiimeng.
B07_08_1Corinthians_V9	Naliita	esghaqumiten	neghumaluten	kiyaghnengllaqat	temple-ngitni,	ellngallu	neghyugyaaghtuq	sumeghtaghalleghmini	anaggutngayaghngaan.
B07_08_1Corinthians_V10	Enkaam	liisimalleghpek	seghleghqestesaaghaa	kayaalnguq	ugpellgha	iflasluku,	ugpeqaalgutkan	Christ-am	tuqutkegkaa.
B07_08_1Corinthians_V11	Enkaangam	ayuqniighqegkufsiki	sumeghtaghallghitni	anaggutngalghiimeng,	seghleghqellequsi	ellngitnunllu	Christ-amunllu.
B07_08_1Corinthians_V12	Enkaam	neghellemkun	aghqutqegkameng	seghleghqesnayukamkun	ugpeqaalgutka,	allamengllu	neghnaanghitunga	sameng	tamaaken.
B07_09_1Corinthians_V9	Igaqegkaaguq	Liilightuusani,	Kiyaghneghem	tuunegkaakun	Moses-mun:	“Sugrugiitalighpenan	ox-a	wheat-et	tutmaghtesneghpesiki	qantiit	sigiqesqelluki.”	Kiyaghneghem	sumeghmikenghitaguu	ox-a?
B07_09_1Corinthians_V1	Itemngaanga,	piyukellemtun	piyaghqaagunga.	Apostle-nguunga	esghaatkaq	Jesus-meng	Atanemnneng.	Qepghaatellemkun	ellnga	ugpeqaagusi	elpesi.
B07_09_1Corinthians_V2	Talwa	ilangita	apostle-epigunghinnighngaatnga	elpesi	liisimakaghpesinga	apostle-epiiguunga	Ataneghqun,	qayughllak	kiyaghtaalleghpesi	Christ-amun	kelguskanga.
B07_09_1Corinthians_V3	Taakusta	aapghaqegkenka	seghleqistemnun.
B07_09_1Corinthians_V4	Barnabas-lu	whangkutung	tungsighnaanghistuung	neghyaghqamengllu	meghyaghqamengllu	elpesineng	apeghtuqamtegneng?
B07_09_1Corinthians_V5	Navek	pinemtung	kelqepagningitestegnekii	ugpeqat	nuliipung	ilangistun	apostle-et,	Atanghem	anglegutangistunllu,	Peter-etunllu?
B07_09_1Corinthians_V6	Barnabas-lu	whangkutuung	ellnginaghhaamtung	qepghaasimanginaghyaghqaqestegneguu	neqekaghqaghpung?
B07_09_1Corinthians_V7	Pilluwaghtem	tukfighyaghqaqenghitii	saghyani	pilluwaghtenilluni.	Tawateghpigaq	grapes-meng	piitesiighaghtem	neghegkayugii	ilangi	piitestekani.	Penniighniightemllu	penniighmi	mamaan	ilanga	pikayugaa.
B07_09_1Corinthians_V8	Taakut	usputat	yugem	apeghtuusaqii,	iwernga	Kiyaghneghem	Liilightusaanillu	apeghtuusat	tawatetut.
B07_09_1Corinthians_V9	Sangami	Kiyaghneq	tawaten	pii?	Ox-nginaghhaaq	suumqaguu?	Nakaa,	whangkutallu	suumqaqiinkut.	Ipapestaaq	whangkunnunllu	igaqegkaaguq,	qayughllak	piitesighaghvigmeng	yataaghqistenunllu	saghnastenunllu	neghyukegkayugaaput	nengighqaput.
B07_09_1Corinthians_V10	Kiyaghneghem	akuzitangi	piisaghqastun	ayuqut.	Whangkutung	piitesighaghvikegkaqamsi,	enkaam	taghneghasi	quyastekaagut.	Tungsipaglleqestuung	tungsighvikegkumsi	aklukegkamtegneng?
B07_09_1Corinthians_V11	Apeghtughistem	ilangi	elpesineng	allgeghutngukata	aklukegkameggneng,	whangkutung	wataqaaghaq	piyaghqaghpigaayaghtukung.	Yeghlegi	qepghaghyukaagukung	maningeregaghnalutung	aklukegkamtegneng	allgeghunnalutung.	Ilangani	manipagitaqukung.	Talwa	tamaani	aapsugigatamsi	akileghtiisqellutung.	Unata	apalluqa,	kitumun	alngunak	whaten	pisunghitukung,	“Paul	ungipaqiiquq	Pinilghiineng	Ungipaneng	akileghtuusangepigesnaghnaluni.”
B07_09_1Corinthians_V12	Liisimakasi	Temple-em	qepghaghtengi	neghegkayuget	neqmeng	Temple-mun	tuunegkameng.	Aghqefigemllu	qepghaghtengi	nengiqayuguut	aghqutkaghqameng.
B07_09_1Corinthians_V13	Tawatetuq	Atanghem	qelghusaa:	Ungipaghtetlu	Pinilghiineng	Ungipaneng	aklukegkateng	allgeghsaghqaqiit	tamaakuneng	ugpeqikaneng	Pinilghiineng	Ungipaneng.
B07_09_1Corinthians_V14	Elpesineng	sameng	alngunak	allgeghusigatunga	pikaghqaqsaqemneng.	Sumeghtaghaatkegpenanga	sameng	alngunak	tungsighnilunga	maaten.	Quyaaqunga	akileghtiisqigalnguunga	elpesinun	ungipaqinemni	Pinilghiineng	Ungipaneng.	Ungipaqinaqnguunga	akileghtuusiiteghngaaghma	talwa	paneghyaghngaaghma.	Enkaam	kitum	alngunak	pinaanghitaanga,	“Paul	ungipaqiiquq	Pinilghiineng	Ungipaneng	akileghtuusangepigesnaghnaluni.”
B07_09_1Corinthians_V15	Iwernga	aangaayugusighqiitunga	ungipaqinemni	Pinilghiineng	Ungipaneng,	qayughllak	Kiyaghneghem	qelqaqaanga	ungipaqisqellunga.	Seghleghwaaghunayaghtunga	qaatkenghisaqumkun	Kiyaghneq.
B07_09_1Corinthians_V16	Nakmikegkaqsaqumkun	una	qepghaqaq	whangamneng	akileghtuusaghqalgunilunga	pinayaghtunga,	iwernga	Kiyaghneghem	nakmikegkaqutanganeng	piyaghqaqaqa	akileghtuusiiteghngaaghma.	Alla	naten	pilleghqiitunga.
B07_09_1Corinthians_V17	Sangaawa	akileghtuusaqa?	Akileghtuusaqaqa	una,	quyapigtaqunga	akileghtuusangunanga	ungipaqinemni	Pinilghiineng	Ungipaneng,	qaywa	akileghtughyaghqaqsaghngaaghpesinga.
B07_09_1Corinthians_V18	Qepghaghtelaaghunghisaghngaaghma,	whangamneng	katam	qepghaghtelaaghughtekaagunga	kitumun	alngunak,	yugmun	uglalghiimun	ugpeqesqelluku	Christ-a.
B07_09_1Corinthians_V19	Jews-eninnemni	kiyaghtaqunga	ellngistun,	ugpeqesqelluku	Christ-a.	Kiyaghhnemni	Gentile-eni	Liilightuusatgun	kiyaghtaaghni,	ellngistun	kiyaghtaqunga	liisimakeghngaamkun	qaatkutellemkun	Liilightuusatgun	yugulillengyaghqaanghiteghngaaghma,	ugpeqesqelluku	Christ-a.
B07_09_1Corinthians_V20	Gentile-eninnemni	nallukilghiini	Liilightuusaneng,	ellngistun	kiyaghtaqunga	nallukelghiistun	Liilightuusat,	ugpeqesqelluku	Christ-a.	Qaatkengngunghinniluki	pingunghitanka	Kiyaghneghem	Liilightuusii,	iwernga	qaatkengngwaanka	Christ-am	Liilightuusii.
B07_09_1Corinthians_V21	Kayaalngughni	kiyaghhnemni	ellngistun	lliighaqunga,	ugpeqesqelluku	Christ-a.	Enkaangam	kinkustun	alngunak	kiyaghtaqunga	natesaghngaata,	naten	alngunak	yugulillengesqelluki.
B07_09_1Corinthians_V22	Tawaten	piiqunga	nagaqiisqeqeghlluki	Pinilghiineng	Ungipaneng,	qayughllak	quyastellengaqelghiingallu	ugpeqenghatgu	Christ-a.
B07_09_1Corinthians_V23	Qamaglluteng	ketanqustet	sivuliiyukayuguut,	iwernga	ataasighhaq	kayaalqiikayuguuq.	Kiyaghtaalleghpesini	Christ-amun,	ketanqustestun	kayaalqiinaqaqitek.
B07_09_1Corinthians_V24	Ketanqustet	ulapaqut	yugusiteng	iknaqughhnaluki	qayughllak	qaghpangyugaqelghiit	avayameng	ququngalegmeng.	Tamaakut	palighyaghqaagut.	Iwernga	qaghpa	ugpeqat	allgeghsaghqaat	quunpekaghqaaguq.
B07_09_1Corinthians_V25	Ketanqustestun	taklaghruketun	ketanqwaaqunga	kaannalunga	kenlemun.	Nalighmeng	tenglugtestun,	tenglugpagaataghaqunga	kayaalqiinalunga.
B07_09_1Corinthians_V26	Ungipaqiiqunga	naten	kiyaghtelleghqameng	Christ-amun.	Whangallu	kiyaghtengnguunga	ellnganun	enkaam	yugusimnun	qaatkestaqunga,	luuraq	pinghilkuma	Kiyaghneghem	iqinnayukanganga	ellmineng.
B07_10_1Corinthians_V10	Akuzilgaghpenasi	ilangistun.	Yaqulgem	tuqustikayugem	tuququqaqii	ilangi	sivuneput	qayughllak	akuzilgaatkaqegkangat	Kiyaghneq.
B07_10_1Corinthians_V1	Ugpeqaalgutemni,	sumeghtaghaatkesqesuganka	Jews-et,	maligsaaghikat	Moses-meng.	Egypt-meng	aghulaqaqngameng	qamaglluteng	maligtekaqaat	qilawaaq,	maghyaghqughilghii	tuumkaghqiitgun.	Kaasata	Kavilngughmun	Kelliimun,	Kiyaghneghem	pelleghtekaqegkanga	meq	aghviisqelluki	yaywaaseng.
B07_10_1Corinthians_V2	Qamaglluteng	paaptaayekaalghiit	qilawaaghqunllu	Kavilngughqunllu	Kelliikun	maligsaaghtenguluteng	Moses-mun.
B07_10_1Corinthians_V3	Qamaglluteng	neghegkaagut	manna-meng,
B07_10_1Corinthians_V4	meghegkaagut	ataasimeng	taagken	meghmeng	Kiyaghneghem	Taghneghagkenka	tuunegkaaneng.	Meghegkaqaat	meq	maaqegkaq	uyghagmeng.	Taam	uyghagem	maligsaaqaqegkangi	Kiyaghneghem	Taghneghagkenkun.	Uyghak	taana	Christ-anguuq.
B07_10_1Corinthians_V5	Tawaten	Kiyaghneghem	aflengakegkaqeghngiisteng,	paninang	allulluteng	efqughsimangilkangat	ellnga.	Enkaam	tumangani	Kiyaghneghem	tuqustaqluki	yugusighqwaaghit	mingitkaalghiit	kilgaani.
B07_10_1Corinthians_V6	Tamaana	qamaglluni	pillghat	whangkunnun	usputaaguq,	kelengasaaghiinkut	ellngistun	piyukefqaan	seghleq	pisqelluku.
B07_10_1Corinthians_V7	Manigughtengughtegpenasi	kiyaghnengllaqanun	ilangistun.	Akuzitni	Igaqegkani	igaqegkaaguq,	“Yugetlu	aghnatlu	neghaqut,	meghaqut	taagken	aghulaaqut.”	Tawaten	maniguutkaagut	gold-meng	ulimaaghmun	kaawaghaghmun.
B07_10_1Corinthians_V8	Seghleghqefqaamta	sex-kun	ilangistun.	Allgeghnegha	seghleghqellghita	23,000	yuuk	tuqulaghaatkaaguq	ataasimi	aghneghmi.
B07_10_1Corinthians_V9	Nanghiiqunaqefqaamteggu	Atanghem	nuqenneghtullgha	pilteggu,	ilangistun.	Nemeghyat	tuququqaqiit	ilangi	sivuneput	qayughllak	nanghiiqukaqegkangat	Ataneq.
B07_10_1Corinthians_V10	Qamaglluki	tamaakut	sivunemta	atuqegkiit,	usputaghqaakaagut	whangkunnun.	Igaqegkaagut	kelengasaatnguluteng	whangkunnun	kiyaghlleghhiinun	kingulighni	aghneghni,	ellngistun	pifqaamta	pisqelluta.
B07_10_1Corinthians_V11	Enkaam	kina	alngunak	sumeghmini	pikumi	ugpelleni	aghuliinniluku,	kelengali	luuraq	seghleghqesaaghtuq.
B07_10_1Corinthians_V12	Qamaglluteng	nanghiiqullesi	allakaayagunghitut	yugnun.	Iwernga	Kiyaghneq	atasiighmetuq,	nanghiiqulleghmun	qaasghutesaghqaqenghitii	iknaqellesi,	iknaqellelitaqnaaghiisi	nuqetusighqameng.	Enkaam	iqitaqellequsi	taagken	nanghiiqulleghmeng.
B07_10_1Corinthians_V13	Piniqegkamni,	maniguutegpenasi	kiyaghnengllaqanun.
B07_10_1Corinthians_V14	Aleghqughamsi	sumeghnelgulusi,	sumeghtaghaatkennakesi	sameng	pilqa.
B07_10_1Corinthians_V15	Iyamsiqayagunnemteggu	qayuusimelnguq	wine-a	Atanghem	Neqenghaghqellghani,	nengighaqukut	Christ-am	aawaneng.	Iiggemnneng	aavgughluku	neqekrangllaq	nenemteggu,	nengighaqukut	Christ-am	yugusiineng.
B07_10_1Corinthians_V16	Neqekrangllaq	aavguqaaghngaaghmi	ataasiiguq.	Uglaghllagyaghngaamta,	ataasimeng	taagken	neghaqukut.	Enkaam	kelgutaqaa	nalighnequghniluta	ataasimun	yugusimun.
B07_10_1Corinthians_V17	Sumeghtaghaatkaghtekiqun	Israel-eghmiit;	neneghmeggni	aghqutkegkameng,	ilataqut	maniguullghiinun	Kiyaghneghmun	aghqefigegni.
B07_10_1Corinthians_V18	Sumeghpesinii	kiyaghnengllaqat	kiyaghnepiwaat?	Neqetlu	aghqutkegkat	kiyaghnengllaqanun,	maniguusipiwaaqaat?
B07_10_1Corinthians_V19	Nakaa!	Nallukilghiit	Kiyaghneghmeng	aghqerraaghaqut	tughneghaghnun,	nakan	Kiyaghneghmun.	Ilatngastesunghitamsi	tughneghaghnun.
B07_10_1Corinthians_V20	Christ-amun	piliitestekaakufsi	tughneghaat	maliggnaanghitasi.	Tamaaken	apalluqluku	Atanghem	qayuusiineng	meghegkufsi,	tughneghaatlu	qayuusiitneng	meghnaanghitusi.	Tawateghpigaq	Atanghem	Neqenghaghqellghani	neghegkayugukufsi	neqekrangllameng	Atanghem	tipelegkeni,	tughneghaatlu	tipelngitni	neghnaanghitusi	neqmeng.
B07_10_1Corinthians_V21	Whangkuta	Christ-am	piliitkiitni	tughneghaat	maliggnaqegkumteki,	Kiyaghneq	qungyaghtesleqaghput.	Neqamikluku	ellnga	iknaqeghllagtuq	whangkunneng.
B07_10_1Corinthians_V22	Ilasi	pikaagut,	“Itagnaghtuq	sangwaa	piyukelqa	piyaghngaamkun.”	Iwernga	whanga	piimsi,	ilangi	sallesi	pininghitut.	Aa-a,	entaqun,	“Itagnaghtuq	sangwaa	piyukelqa	piyaghngaamkun,”	iwernga	ilangan	salleghpesi	kayuusiinnaanghitii	ugpellesi.
B07_10_1Corinthians_V23	Kina	alngunak	ellnginaayugtefqaami	piiqli,	yeghlegi	ilanillu	sumeghtaghaatkaqluki.
B07_10_1Corinthians_V24	Sangwaa	alngunak	kemekrak	tukfiqaghsi	estugaghmeng	neghaqiteggu	sumeghtaghaatkegpenaan	aghqutkegkaatanga	kiyaghnengllaqanun.
B07_10_1Corinthians_V25	Qayughllak	igaqegkaaguq	Akuzitni	Igaqegkani,	“Nuna,	sangwaatlu	qamagtengngwaaghluki	tawanlenguut	Atanghem	pikii.”
B07_10_1Corinthians_V26	Ugpeqaanghilnguum	neghyaghtiisqegkangisi	piyukufsi	pilghaasi.	Sangwaa	alngunak	ketfaghtuqaat	neghaqiteggu	sumeghtaghaatkegpenaan	aghqutkegkaatanga	kiyaghnengllaqanun.
B07_10_1Corinthians_V27	Iwernga	kitum	pikangisi,	“Taana	aghqutkegkaaguq	kiyaghnengllaqanun,”	neghegpenaan,	ungipaatistegpesi	ugpellgha	kayaalisnayukafsigu,	qayughllak	ellngani	anaggutngalghiinguuq.	Entaqun	sumeghtaghaghnayalghiisi,	“Sangamatuq	piyukellemtun	piyaghqaanghisinga?	Sangamatuq	kitum	ineghqughaghaqanga	allatun	sumeghtaghaqayugem	whangamneng?
B07_10_1Corinthians_V28	Iyamsiqayugvikegkumkun	Kiyaghneq	neghyaghqamneng,	sangan'ngam	kitum	seghlequughlleqanga	neghegkuma	iyamsiqayugutkegkamneng?”
B07_10_1Corinthians_V30	Enkaam	qamaglluku	salleghsi	quulvaasiqaqiteggu	Kiyaghneghmun,	talwa	neghellesillu	meghellesillu.
B07_10_1Corinthians_V31	Sagpenasi	seghleghqestiyaghqameng	Jews-enun,	Gentile-enun,	ugpeqanunllu.
B07_10_1Corinthians_V32	Efqughhnaqutkaqanka	yulgutenka	sallemkun	alngunak.	Whanganginamnun	pinilleghqaq	pingigataqa,	iwernga	pinighqelleghqiitnunllu	yulgutma	piiqunga,	uglalghii	yugulillengesqelluku.
B07_11_1Corinthians_V11	Iwernga	neqamikiteggu	Atanghem	uspeqellgha,	yugenkuk	aghnaankuk	aklukutngaak.
B07_11_1Corinthians_V1	Enkaam	whangamtun	piiqitek,	katam	whanga	maligtellemtun	Christ-a.
B07_11_1Corinthians_V2	Usuqamsi	neqamikegkefsinga,	atuqegkesillu	apeghtuusanka.
B07_11_1Corinthians_V3	Iwernga	liigikesugamsi	Christ-a	naasquutinguuq	tamaghhaanun	yugnun,	yuguuqlu	naasquutilghii	nuliighmineng.
B07_11_1Corinthians_V4	Nasqughiitighluni	yuuk	yughaqumi	nalighmeng	ungipaqumi	Kiyaghneghem	ungipaaneng	yughaghvigmi,	quulvaghyaghqaqenghitaa	naasquutilghi.
B07_11_1Corinthians_V5	Enkaam	aghnaq	nasqughiitighpenani	yughaqumi	nalighmeng	ungipaqumi	Kiyaghneghem	ungipaaneng,	quulvaghyaghqaqenghitaa	naasquutilghii.	Tawaten	pikumi	qigughwaaqastun	meqesluni	ayuqellequq.
B07_11_1Corinthians_V6	Aghnaq	nasqughiitighyunghilkumi,	kepughli	nuyiighulluni.	Iwernga	aghnani	kayngunalghiinguuq	qigulleqlu	nuyiighullunillu	kepulleq,	enkaam	nasqughiitighngali.
B07_11_1Corinthians_V7	Yuuk	nasqughiitighyaghqaanghituq	maniguuskumi	qayughllak	Kiyaghneghem	nangaghneghatun	ulimaaghuuq,	Kiyaghneghem	aangellgha	esghiisqelluku.	Iwernga	aghnaq	ulimaaghuq	yugem	aangellgha	esghiisqelluku.
B07_11_1Corinthians_V8	Liisimakegkesi	yuuk	aghnameng	ulimaaghunghilnguq,	iwernga	aghnaq	yugmeng	ulimaaghulghii.
B07_11_1Corinthians_V9	Yuuk	ulimaaghunghituqlu	aghnamun	iwernga	aghnaq	ulimaaghuuq	yugmun.
B07_11_1Corinthians_V10	Taana	apalluqluku	aghnaq	nasqughiitighyaghqaaguq,	enkaam	yaqulget	liigiklitgu	yuuk	aghnamun	naasquutingutanga.
B07_11_1Corinthians_V11	Aghnaqsuggaaq	yugmeng	ulimaaghughngaan,	taagken	kenlanga	yuuk	qamaglluni	allgeqaaguq	aghnameng,	iwernga	aghnatlu	yugetlu	qamaglluteng	Kiyaghneghmeng	pinguut.
B07_11_1Corinthians_V12	Sumeghtaghaatkaghtegguqun:	ipa	anaggutngaa	aghnam	nasqughiitangunani	yughallgha	Kiyaghneghmun?
B07_11_1Corinthians_V13	Yuget	quunpeng	ugpeqaqaat	nuyiightekaghnguq	yuuk	ukavaghtaquq	ellmineng,
B07_11_1Corinthians_V14	iwernga	aghnam	nuyaghllani	quulvaasiqaa.	Nasqughiitaghqaaluni	ellnganun	pikaaguq.
B07_11_1Corinthians_V15	Paninang	kina	aaghtiiraaghyugukumi	nasqughiitameng,	ungipaanneqigtaghllakun	taanata	apostle-eni	apeghtuusaqaqegkefut,	Kiyaghneghem	yugan	atuqaqaat	apeghtuusaq	naansaghngaaghmeng.
B07_11_1Corinthians_V16	Whaken	apeghtughyugamsi	qerngughutaqelleghpesineng	maniguutelleghmun.	Usuqepagningitamsi	qerngughutaqelleghpesinun	qayughllak	aqnighquutaghaghaqusi	pinighqutegpenasi.
B07_11_1Corinthians_V17	Ungipaataqaatnga	qerngughunneghpesininguq	ilasi	aafqemeraaghutaqut,	ataasistun	pigpenateng.	Ugpeqekestaghluku	lliighaqa.
B07_11_1Corinthians_V18	Entaqun	aafquutelleghpesigun	liigiksaghqaqasi	nalisi	ipa	qaatkutngatangi	Ataneghmun.
B07_11_1Corinthians_V19	Enkaam	qerngughunneghpesini	Atanghem	Neghestillghanun,	neghyaghtuunghitaqaghsi.
B07_11_1Corinthians_V20	Neghuunneghpesini	tamaghhaghpesi	neragkiighaqusi	neqegpesineng,	ilasi	utaqagpenaki.	Enkaam	ilasi	iyataghaqut,	ilasi	suumaqut.
B07_11_1Corinthians_V21	Neghigatsii-i,	meghigatsii-i	negpesini?	Nalighmeng	ugumikestekii	Kiyaghneghem	yugi?	Kayngusaghaatesnaqutkaqestekii	avangilnguut?	Sameng	pilamsi?	Usuqlamsii?	Nakaa,	usuqnaanghitamsi!
B07_11_1Corinthians_V22	Sangwaa	liitkaqa	Ataneghmeng	apeghtuusaqaqaqa	elpesinun.	Atanghem	Jesus-em	ighivgaghmi	tawani	uveghpagutelleghqamini	tugukaa	neqekrangllaq.
B07_11_1Corinthians_V23	Iyamsiqayugviksamigu	Kiyaghneq,	aavgughluku,	pikaq,	“Una	yugusiqaqa	elpesinun	pinguuq.	Neghaqiteggu	neqamikusiiluku	whangamneng.”
B07_11_1Corinthians_V24	Neneghmeng	taaqsameng,	tawateghpigaq	tuguluku	qayuusiq	wine-eghraghaghmeng	imalek,	pikaq,	“Una	qayuusiq	Kiyaghneghem	nutaghaaguq	akequsaa	aamkun.	Awen	meghaqiteggu	neqamikusiiluku	whangamneng.”
B07_11_1Corinthians_V25	Enkaam	quunpeng	neneghpesini	taagken	neqekrangllameng,	meneghpesinillu	taagken	qayuusimeng,	kelgutngwaaqaghsi	Atanghem	tuqullgha	kenlanga	alla	tagilleghqaanun.
B07_11_1Corinthians_V26	Kina	alngunak	temngi	neghegkumi	Atanghem	neqekrangllaaneng,	meghegkumillu	Atanghem	qayuusiineng,	quulvaghnaanghitaa	Atanghem	yugusiillu	aawallu.
B07_11_1Corinthians_V27	Tamaaken	apalluqluku	sivukluni	yugem	avuteghqutkelliki	seghleghqelleni	alla	piyaghqaafqiita	pinaluki.	Enkaam	neghelghaaq	neqekrangllameng,	meghelghaaqlu	qayuusimeng.
B07_11_1Corinthians_V28	Kina	alngunak	neghelghii	neqekrangllameng,	meghelghiillu	qayuusimeng,	Atanghem	yugusii	liigiknaqegpenaan	sameng	pisiitanga	nanqigtellengyaghqaaquq	Ataneghmeng.
B07_11_1Corinthians_V29	Taana	apalluqluku	uglaghtusi	kayaalngughnillu	qinuyugngalghiinillu	enkaam	qafsinat	tuqulaghaatkaagut.
B07_11_1Corinthians_V30	Iwernga	ipapighqelluta	nanqigtekumta	whangkunneng	katam	enkaam	avuteghqutkegkumteki	seghleghqelleput,	Atanghem	nanqiggnaanghitiinkut	tawaten	pikumta.
B07_11_1Corinthians_V31	Iwernga	Atanghem	apeghtughyuneghminikut	naten	kiyaghtelleghqameng,	nanqigtaqiinkut.	Aghyuughyaghqaafqaamta	pinaluta	nanqigtikumi	ugpeqingigalngughneng.
B07_11_1Corinthians_V32	Enkaam	ugpeqaalgutemni	qerngughunneghpesini	neghnalusi	Atanghem	Neqenghaghqellghaneng	neghekestaghpenasi,	utaqatutaqlusi.
B07_11_1Corinthians_V33	Iyatalghiit	tamaakut	nemeggni	neghlit	enkaangam	Atanghem	nanqiggneghilliki.	Aglaquma	elpesinun	ilangi	aaptekasi	kiimsighnaaghanka.
B07_12_1Corinthians_V12	Katam	yugusiq	ataasiq	nalighneghtughllak,	qamaglluteng	nalighneghet	yugusim	pikegkangi.	Qaywa	uglaghngaaghmeng	ataasiiguq	yugusiq,	Christ-allu	tawatetuq.
B07_12_1Corinthians_V1	Ugpeqaalgutemni,	liitesugamsi	Agleghnalghiim	Taghnegham	tunusaaneng.
B07_12_1Corinthians_V2	Neqamikaghsi	salin	ugpellghillusi	maniguutestaataqaqegkangisi	kiyaghnengllaqanun	akuzingigalngughnun.	Aaghqutaqestekaalghiisi.
B07_12_1Corinthians_V3	Tamaaken	apalluqluku	liigikesugamsi	kina	alngunak	whaten	pilghii,	“Jesus	seghleghuuq,”	Agleghnalghiim	Taghnegham	akuzistengngunghitaa	tawaten.	Iwernga	kina	alngunak	whaten	pilghii,	“Jesus	Atanghuuq,”	Agleghnalghiim	Taghnegham	akuzistengngwaa	tawaten.
B07_12_1Corinthians_V4	Agleghnalghiim	Taghnegham	tunusii	allaghhiinaagut,	iwernga	tunusat	qamaglluki	taam	ataasim	Taghnegham	tunusaqii.
B07_12_1Corinthians_V5	Uglapigtuq	allaaghhiinaq	qepghaatilleghqaq	ilamun,	iwernga	taana	ataasiq	Ataneq	qepghaatellengaquq.
B07_12_1Corinthians_V6	Uglaapigtuq	allakullghii	Kiyaghneghem	qepghaqaa,	iwernga	taam	ataasim	Kiyaghneghem	pistaqii	whangkunnun.
B07_12_1Corinthians_V7	Agleghnalghiim	Taghnegham	liitestekayugaa	aghtughyaghqaanghilleni	ugpeqatgun	tunusalitkamikun.	Tunusat	kitumun	alngunak	pinighqusighqaagut.
B07_12_1Corinthians_V8	Taam	ataasim	Taghnegham	yugem	ilangi	akuzistaqii	peghqinelleghmikun,	ilangi	liisimalleghmikun.
B07_12_1Corinthians_V9	Taam	ataasim	Taghnegham	ugpeqillelitaghaqaqii	ilangi	yuget,	ilangi	aghtughyaghqaanghillelitaqii	naallghutiyaghqaaluki	aqnighneghneng.
B07_12_1Corinthians_V10	Taghnegham	tuunegkaqii	ilangi	yuget	allaaghlluwhaghtisighqameng.	Ilangan	yugem	tugukliqaqaa	ungipaqilleghqaq	Kiyaghneghem	ungipaaneng.	Ilangan	yugem	tugukliqaqaa	liigikilleghqaq	Agleghnalghiim	Taghegham	nalighmeng	tughneghaat	igleghutngutanga	kina.	Agleghnalghiim	Taghnegham	akuzistaqii	ilangi	yuget	allaaghhiinakun	ulukun.	Enkaam	ilangitnun	mumighqughtestaqii	akuzillghet.
B07_12_1Corinthians_V11	Qamaglluteng	tamaakut	tunusat	ataasikaghtaghhaghmeng	taagken	ataasigneng	Taghneghagneng	pinguut.	Tuunyukani	tamaakut	naliitneng	tunusaghqami	tuunaqii.
B07_12_1Corinthians_V12	Qamaglluki	ugpeqat	nalighnequghii	Christ-am	yugusiin.	Ilaput	Jews-nguut,	ilangi	Gentile-et,	ilangi	qepghaghtelaaghet,	ilangi	qepghaghtelaaghunghitut.	Iwernga	qamaglluta	paaptaayekaagukut	taaggun	ataasikun	Agleghnalghiignekun	Taghneghagnekun,	Christ-amun	yugusiliitesqelluta.	Qamaglluta	tugukliqaqagput	ataasik	Taghneghak.
B07_12_1Corinthians_V13	Yugusiq	ataasiinghituq	nalighneq,	nalighneghtupigtuq.
B07_12_1Corinthians_V14	Itegat	whaten	pighngaaghmeng,	“Iiggengunghilnguunga,	yugusim	pikenghitaanga.”	Taaqnaanghitngwaaghtut	yugusimenneghmeng.
B07_12_1Corinthians_V15	Siguta	whaten	pighngaaghmi,	“Iiyngunghitunga,	yugusim	pikenghitaanga.”	Taaqnaanghitngwaaghtuq	yugusimenneghmeng.
B07_12_1Corinthians_V16	Yugusiq	iyeraaghinaayaqumi,	naten'ngam	nagaqughnayaghta?	Nalighmeng	siguteraaghinaayaqumi,	naten'ngam	naaghunnayaghta	sapagnimeng?
B07_12_1Corinthians_V17	Iwernga	Kiyaghneghem	ulimamangitii	yugusiput	tawatelluki.	Nakmikegkamineng	nalighnelightuqaqii.
B07_12_1Corinthians_V18	Yugusiq	ataasiiyaqumi	nalighneq	yugusiinayanghituq.
B07_12_1Corinthians_V19	Ipapestaaq	yugusiq	nalighneghtupigtuq.
B07_12_1Corinthians_V20	Tamaken	apalluqluku	iyem	pinanghitii	iigget,	“Aklukenghitamsi.”	Tawateghpigaq	naasqum	pinanghiti	itegat,	“Aklukenghitamsi.”
B07_12_1Corinthians_V21	Ipapestaaq	yugusimta	natangi	kayaatesugnilnguut	megnunapigtut.
B07_12_1Corinthians_V22	Yugusimta	natangi	sumemnni	megnunapagilnguut,	elngaatall	aflengakaqaput.	Yugusimta	natangi	esghaghtesugigalkeput	pilugugngaaqaput,
B07_12_1Corinthians_V23	ilangi	tamaakut	esghaghyaghngaaghmeng	ayuqelghiit	pilugugigataput.	Kiyaghneghem	ulimaaqngamigu	yugusiq,	megnunaghataghaghtestekaqii	megnunapagitesugnilnguut.
B07_12_1Corinthians_V24	Enkaam	yugusiq	qepghaqayuguuq	qerngaghmi.	Nalighneghem	qamaglluteng	aflengakaqiit	ilateng	tawatengwaaq.
B07_12_1Corinthians_V25	Ataasiq	aqninghani	qamaglluteng	aqniqayuguut.	Ataasiq	usuqellengenghani	qamaglluteng	quyakayuguut.
B07_12_1Corinthians_V26	Qamagllusi	ugpeqani	Christ-am	yugusiqiisi,	nalighnequghiisi.
B07_12_1Corinthians_V27	Kiyaghneghem	ugpeqanun	nakmikegkaqii	sivukluki	Apostle-et	aangelleghpigaaluki,	tuunglighhii	uuknaliqistet	(ungipaqilghiit	Kiyaghneghem	ungipaaneng)	pingayii	apeghtughistet,	taagken	allaaghlluwhaghtistet,	tamaakutlu	aghtughyaghqaanghillelitkat	naallghutimun,	kayusighiyaghqat	ilameggneng,	pinilghiit	igleghutistet,	tamaakutlu	allaaghhiinaastun	akuzikayuget.	Kiyaghneghem	tuunyukani	tamaakut	naliitneng	tunusaghqami	tuunaqii.
B07_12_1Corinthians_V28	Qamagllusi	Apostle-ngutsii,	uuknaliqestengutsii,	apeghtughistengutsii?	Qamagllusi	aghtughyaghqaanghillelitkaatsii	allaaghlluwhaghtisighqameng,
B07_12_1Corinthians_V29	naallghutikayugutsii?	Qamagllusi	allaaghhiinaastun	akuzikayugutsillu	mumighquqayugutsillu	allaaghhiinaghneng	akuzilleghneng?	Nakaa!
B07_12_1Corinthians_V30	Iwernga	piyukiteki	aangataghalghiit	Agleghnalghiim	Taghnegham	tunusii.	Whaa	maaten	apeghnaqaqa	pinighataghalghii	taakuneng.
B07_13_1Corinthians_V13	Enkaangam	ukut	pingayut	kenletghuunnaanghitut:	ugpelleq,	sighimalleq,	piniqelleq;	iwernga	piniqellghuuq	angelleghpigaq.
B07_13_1Corinthians_V1	Akuzikayuguyaghngaaghma	yugetlu	yaqulgetlu	akuzillghistun,	temngi	tengngaagtaghllequnga	nalighmeng	lengaaghtaghllequnga	piniqinghilkuma.
B07_13_1Corinthians_V2	Uuknaliqegkayugughngaaghma,	liigikegkayugughngaamki	aliinneghilnguut	qamaglluki,	liisimalleq	qamagtekaqsaghngaamkun,	ugpeqillelgughngaaghma	naayghanun	nuugtisighqameng,	pitngunaanghitunga	piniqinghilkuma.
B07_13_1Corinthians_V3	Tuunyaghngaamki	qamaglluki	sanka	aklumalghiinun,	nalighmeng	paneghtesaghngaaghma	ungipaqilqa	Pinilghiineng	Ungipaneng	apalluqluku,	allgeghunnaanghitunga	piniqinghilkuma.
B07_13_1Corinthians_V4	Piniqelleq	nuqenneghtuuqlu,	nangllegtaghtuqlu;	piniqelleq	aqinangituq,	nalighmeng	yamrrangituq,	nalighmeng	aangaayugneghituq.
B07_13_1Corinthians_V5	Piniqelleq	seghleghyugutngituq,	nalighmeng	ellnginaayugneghituq.	Piniqelleq	sagiqigatuq	piyukelleghmitun	pinaluni,	qikeghqungigatuq,	nalighmeng	neqamikingigatuq	anaggutelleghmeng.
B07_13_1Corinthians_V6	Piniqellghem	quyasiqigataa	seghleq,	yeghlegi	quyasiqaqaa	ipapilleq.
B07_13_1Corinthians_V7	Piniqelleq	ataasiighmetuq	sangwa	sayaghngaan.	Iiwleng	ugpeqingaaq,	iiwleng	neghyukingaaq,	iiwleng	nuqenneghtuuq.
B07_13_1Corinthians_V8	Piniqelleq	kenlengilnguq.	Uuknaliqellghet	kenletghuusaghqaagut;	allastun	akuzillghet	taaqsaghqaagut;	liisimalleq	kenletghuusaghqaaguq.
B07_13_1Corinthians_V9	Qayughllak	tunusagput	liisimalleqlu	uuknaliqelleqlu	iighwinneghilnguuk.
B07_13_1Corinthians_V10	Iwernga	iighwilnguq	kaaskan,	qamaglluteng	iighwinneghilnguut	aviighughsaghqaagut.
B07_13_1Corinthians_V11	Taghnughhaalunga	akuzikayuguyaghtunga,	sumeghtaghaqayuguyaghtunga,	liigikegkayuguyaghtunga	taghnughhaghestun,	iwernga	yugughsalghiinga	taghnughhaghestun	pinanightunga.
B07_13_1Corinthians_V12	Liigikelleghput	Kiyaghneghmeng	iighwinneghituq,	katam	tawatetuq	esghalghiistun	taghneghaghquutelugkun.	Qakuqaaqun	liigikngwaaghyaghqaghput	Kiyaghneq	qayughllak	esghaghlleqaghput	gginasaghqughluku.	Maaten	liisimalqa	iighwinneghituq.	Ilangani	aghneghem	liisimalqa	iighwighyaghqaaguq	katam	tawaten	Kiyaghneghem	liisimakngwaaqanganga	iighwighma.
B07_14_1Corinthians_V14	Yughaghyaquma	allastun	ulustun,	taghneghagka	yughaghllequk,	iwernga	umyugagma	liigiknaanghitaak.
B07_14_1Corinthians_V1	Piniqellengyugataghaghyaghqaagusi	pakiggulluku	sameng	tamaghhaaneng.	Iwernga	piyukitekillu	Agleghnalghiim	Taghnegham	tunusii,	wata	piyuksaghqaqaghsi	ungipaqilleq	Kiyaghneghem	ungipaaneng.
B07_14_1Corinthians_V2	Yuuk	akuzineghmini	allastun	ulustun	aleghqughaqaa	Kiyaghneq.	Yuget	aleghqiigatii	qayughllak	liigiknaaghitaat.	Akuziiquq	aghtughyaghqaanghillghakun	Agleghnalghiim	Taghnegham	yugem	nallukegkaaneng.
B07_14_1Corinthians_V3	Iwernga	yuuk	tunusalek	ungipaqilleghmeng	Kiyaghneghem	ungipaaneng	akuzikayuguuq	yugnun.	Akuzitangi	kayusighikayuguut,	kayemikayuguut,	ilutughsaghikayuguut	yugnun.
B07_14_1Corinthians_V4	Yuuk	akuzikayuk	allastun	ulustun	kayusiitkayuguuq	ellmineng	katam,	iwernga	yuuk	ungipaqikayuk	Kiyaghneghem	ungipaaneng	kayusighikayuguuq	ugpeqaneng.
B07_14_1Corinthians_V5	Qamagllusi	piyukaqsaghamsi	akuzisqellusi	allastun	ulustun,	iwernga	wataqaaghaqtuq	tunusalgulghiisi	ungipaqsaghqaaluki	Kiyaghneghem	ungipii.	Tamaakut	ungipaqikayuget	aangataghaghtut	akuzikayugneng	allastun	ulustun.	Akuzikayuget	allastun	ulustun	mumighqughtelguyaghqaagut	kayusiitesqelluki	ugpeqat.
B07_14_1Corinthians_V6	Ugpeqaalgutemni,	elpesinun	pilunga	aleghqughyaqumsi	allastun	ulustun	liigiksaghqaqenghilkegpesigun	naten'ngam	kayusiinnayaghestemsi?	Iwernga	apeghtughyaqumsi	Kiyaghneghem	kelgutkaaneng	whangamnun,	nalighmeng	ungipaasaqumsi	sameng	liitkamneng,	nalighmeng	uuknaliqutkesaqumkun	Kiyaghneghem	salleghqaa,	nalighmeng	apeghtughyaqumsi	ipapighqelleghmeng	elngaatall	kayusiinnayaghamsi.
B07_14_1Corinthians_V7	Flute-allu	harp-allu	seghletun	qalghightekayek	kitum	alngunak	liigiknaangitaa	sangwaa	ilagaan	atughaqutanga.
B07_14_1Corinthians_V8	Pilluwaghtem	bugle-a	qalghightekagu	seghletun	ilangita	pilluwaghtet	nallukelleqaat	pilluwalleghqaghteng.
B07_14_1Corinthians_V9	Tawateghpigaq	akuzikufsi	allastun	ulustun,	kitum	alngunak	liigiknaanghitiisi	sameng	piiqutsi.	Akuzinghilngughestun	piyaghqaagusi.
B07_14_1Corinthians_V10	Uglapigtuq	allaghhiinaq	akuzilleq,	atuqistengita	liigikaqiit.
B07_14_1Corinthians_V11	Iwernga	liigikenghilkumkun	yuuk	akuzilghii	allakun	akuzilleghqun	nakumiinguuq	whangamni,	enkaam	whangallu	nakumiingunga	ellngani.
B07_14_1Corinthians_V12	Enkaangam	elpesi,	tunusangyupigtekufsi	Agleghnalghiim	Taghnegham	tunusaaneng,	tungsightek	kayutkaghqameng	ugpeqanun.
B07_14_1Corinthians_V13	Tamaaken	apalluqluku	yuuk	akuzikayuk	allastun	ulustun,	yughaghli	mumighqughyaghqaaluku	sameng	pilleni.
B07_14_1Corinthians_V14	Sanaqsingangam?	Yughaghllequnga	taghneghamkun,	yughaghllequngallu	umyugamkun.	Tawateghpigaq	ilagaghllequnga	taghneghamkun,	ilagaghllequngallu	umyugamkun.
B07_14_1Corinthians_V15	Qayughllak	taghneghagpegun	usuqegkuvgu	Kiyaghneq	allastun	ulustun,	naten'ngam	liigikigalnguum	usuqilgusighlleqaten	Kiyaghneghmun	iyamsiqayulleghpeneng?	Nallukaa	sameng	piiquten.
B07_14_1Corinthians_V16	Yughallghen	piniipigsaghngaan	ilanga	yugem	kayusillengnaanghituq.
B07_14_1Corinthians_V17	Iyamsiqayugvikaqaqa	Kiyaghneq	akuziiqelghiinga	allastun	ulustun	uglaghataghaghluku	elpesineng.
B07_14_1Corinthians_V18	Iwernga	yughaghvigmennemni	apeghtughiyugaqunga.	Tamaaken	apalluqluku	apeghtughiiqunga	qafsinkuuraghhaat	akuzitet	atuqluki	liigiksaghqasi,	akuzinaanghitunga	allastun	ulustun	uglapiglluku	liigiksaghqaqenghilkegpesineng.
B07_14_1Corinthians_V19	Ugpeqaalgutemni,	sumeghtaghaghpenasi	taghnughhaghhaghestun.	Sumeghtaghaghaqitek	anglikastun,	iwernga	seghleghqesulleghsi	taghnughhaghhaghestun	ayuquq.
B07_14_1Corinthians_V20	Liilightuusani	igaqngaaq:	“Kiyaghneq	piiq,	‘Kayaglleqanka	yuget	allaneng	nunaneng	aleghqughyaghtiisqellusi	ellngita	katam	ulungistun.	Aleghqughlleqamsi	qaanghitgun	iwernga	paninang	nagannaanghitaghpesinga.’”
B07_14_1Corinthians_V21	Enkaam	tunusaa	akuzillghem	allastun	ulustun	ipapighqusiiguq	ugpeqingigalngughnun,	nakaan	ugpeqikayugnun.	Ungipaqilleq	ugpeqilghiinun	ayuquq,	nakaan	ugpeqingigalngughnun.
B07_14_1Corinthians_V22	Enkaangam	yughaghvigpesini	ugpeqat	qamaglluteng	akuzisaqumeng	allastun	ulustun,	ilangi	yugem	nalighmeng	ugpeqaanghilnguut	iitqumeng	nallungughhnilleqiisi.
B07_14_1Corinthians_V23	Iwernga	ugpeqaanghilnguq	nalighmeng	liigikigalnguq	yughaghvigpesinun	iteghluni	nagaskumisi	ungipalghiisi	Kiyaghneghem	ungipaaneng,	nagalluni	nanqigtengngwaaghllequq	seghleghqestenguniluni.
B07_14_1Corinthians_V24	Qamanlliqegkii	aksaqngalghiit	qayvighqellequt.	Enkaam	qungughlluni	manigughlleqaa	Kiyaghneq.	Whaten	pillequq,	“Ipapestaaq,	Kiyaghneq	whaantuq	elpesini.”
B07_14_1Corinthians_V25	Ugpeqaalgutemni,	unata	apeghtuusaqnaqutkaqegkegka.	Qerngughunneghpesini	maniguunnalusi	ilasi	ilagaghaqnaaghtut,	kina	apeghtughiiqellequq,	nalighmeng	nalighsi	ungipaghllequq	Kiyaghneghem	ungipaqesqegkaaneng,	nalighmeng	nalighsi	akuzillequq	allastun	ulustun,	nalighpesi	mumighqughlleqii.	Ugpeqat	ugpellghitnun	iknaqughusiilit	qamaglluteng.
B07_14_1Corinthians_V26	Yughaghvigmi	kina	akuzinaqngukumi	allastun	ulustun,	maalghuk	nalighmeng	pingayut	pilghaat,	utaqaluki	ilateng	taaqelleghqiit.	Kitumllu	mumighqughnakangi	sameng	pillghit.
B07_14_1Corinthians_V27	Iwernga	mumighqughtengiskan	akuzilghiimun	allastun	ulustun,	akuzifqaami	pilghaaq.	Allastun	ulustun	akuziyukumi	kavyuguutegpenani	akuzilghaaq	ellminunllu	Kiyaghneghmunllu.
B07_14_1Corinthians_V28	Uuknaliqistek	maalghuk	nalighmeng	pingayut	ungipangelghiit	Kiyaghneghmeng	akuzilit.	Qamaglluteng	nagallit,	liigiklitgu	ungipaq	Kiyaghneghmeng	pingutanga.
B07_14_1Corinthians_V29	Iwernga	kina	ungipangegkan	Kiyaghneghmeng,	akuzilghii	nepiighli,	ungipangelghii	akuzisqelluku.
B07_14_1Corinthians_V30	Tawaten	pikufsi	qamaglluteng	ungipaqiyaghqat	Kiyaghneghem	ungipaaneng	akuziiqellequt.	Enkaam	qamaglluni	nagallghii,	liilli,	taagavenginaallenglillu.
B07_14_1Corinthians_V31	Neqamikluki	ungipaqikayuget	Kiyaghneghem	ungipaaneng,	aghtughyaghqaanghillelitkaagut	akuzisighqameng,	taaqusighqamengllu.	Iiwleng	aghtughyaghqaanghillelguut	akuzisighqameng	nalighmeng	taaqusighqameng.
B07_14_1Corinthians_V32	Kiyaghneghem	alngunak	pisugigatiinkut.	Qerngughutelleput	nekegmetesugaqii.	Kiyaghneghem	yugi	qerngughunneghata,
B07_14_1Corinthians_V33	aghnat	akuzistenguyaghqaanghitut	yughaghvigni.	Akuziyaghqaanghitutlu	igleghutistenguyaghqaanghitutlu	qerngughutngalghiini,	qayughllak	Liilightusanillu	igaqngaaq	tawaten.
B07_14_1Corinthians_V34	Aapqughaghyukumeng,	ugiteng	nemeggni	aaplitki.	Yughaghvigni	aghnat	akuzilleghqaat	anaggutngaaq.
B07_14_1Corinthians_V35	Elpesi	Corinth-eghmiit	ugpeqat	aangaayugneghuusi.	Sumeghpesinii	Kiyaghneghem	akuzitangi	elpesineng	pingwaat?	Ellnginaghhaghpesinun	apeghtuutkaawaat?
B07_14_1Corinthians_V36	Kina	alngunak	sumeghmini	uuknaliqistenguniluni	pikumi,	nalighmeng	ugpeghllagumaniluni,	liigikliki	latatkegkanka	elpesinun	Ataneghem	qelghusaqii.
B07_14_1Corinthians_V37	Tuguklinghilkagu	una	apeghtuusaq,	tuguklighpenaan	ellnga.
B07_14_1Corinthians_V38	Enkaangam	ugpeqaalgutemni,	ungipaghtenguyugaqitek	Kiyaghneghem	ungipaaneng,	iwernga	taaqestegpenaki	akuzilghiit	allastun	ulustun.
B07_14_1Corinthians_V39	Yughaghvigni	sangwaa	qamaglluku	pinitungwaaq,	tawatengwaaq	piiqiteggu.
B07_15_1Corinthians_V15	Tuqukat	unguvaghtesimangilkata	tuqulleghmeng,	Kiyaghneghem	unguvaghtesimangitaa	Christ-a.	Enkaangam	whangkuta	apostle-eni	qamaglluta	iqlengiqestenguukut	qayughllak	pikaagukut,	“Kiyaghneghem	Christ-a	unguvaghtestekaqaa	tuqulleghmeng.”
B07_15_1Corinthians_V1	Ugpeqaalgutemni,	neqangughsugamsi	Pinilghiineng	Ungipaneng	ungipaqegkamneng	elpesinun.	Tugukliqaqasi	enkaam	ugpellesi	taaggun	nekegngaat	ayugilluteng.
B07_15_1Corinthians_V2	Yugulillengegkaagusi	ugpeqaqngafsiki	Pinilghiit	Ungipat,	enkaam	ugpequmanginaghteki	aapqanka.	Iwernga	ugpeqnaniqufsiki,	ugpellesi	sasiinaanghitut.
B07_15_1Corinthians_V3	Apeghtuqaqamsi	apeghtuusaqegkameng	whangamnun.	Taakut	ugpeqsaghqaqasi:	Christ-am	tuqutkegkaqii	seghleghqelleput,	katam	Akuzitet	Igaqegkat	pinaqnillghistun.
B07_15_1Corinthians_V4	Taagken	lliifqaqaat,	enkaam	pingayaani	aghneghem	unguvaqaaguq	Akuzitni	Igaqegkani	pinaqnillghistun.
B07_15_1Corinthians_V5	Peter-em	esghaqaqaa,	taagken	kingunganeng	qamaglluteng	qula	maalghuk	siipneqluku	apostle-et	esghaqaqaat.
B07_15_1Corinthians_V6	Kingungitneng	500-neng	uglalghiim	maligsaaghtengita	qerngaghllagmeng	esghaqaqaat.	Kiyang	taakut	unguvaat,	ilangi	tuqukaaghngaaghmeng.
B07_15_1Corinthians_V7	Taagken	James-em	esghaqaqaa,	enkaam	kinguvaqun	qamaglluteng	apostle-et	esghaqaqaat.
B07_15_1Corinthians_V8	Kinguliilunga	esghaqaqaqa,	ugpeghyaghqaghpagningitkaaghngaaghma	kitumi	alngunak.
B07_15_1Corinthians_V9	Ukalighpigaagunga	apostle-eni,	talwa	atighyaghqaanghisaghtunga	apostle-meng,	qayughllak	amyuqetaatqegkaqanka	Kiyaghneghem	yugi.
B07_15_1Corinthians_V10	Iwernga	Kiyaghneghem	nangllegtallghakun	apostle-nguunga.	Nangllegtallgha	whangamnun	avanginneghituq.	Qepghaghataghaghtunga	tamaghhiitneng	apostle-et,	iwernga	whangamneng	pingunghitaqa,	Kiyaghneghem	nangllegtallghakun	piiqunga.
B07_15_1Corinthians_V11	Qepghaghataghalleghput	ilamnneng	megnuniituq.	Megnunalghiita	taana	qamaglluta	ungipaqegkaqaput	elpesinun	taakut	ataasit	Pinilghiit	Ungipat,	enkaam	ugpeqegkaqasi.
B07_15_1Corinthians_V12	Ugpeqngukesi	Ungipaq	ungipaqegkaghput:	Christ-am	unguvaghtellgha	tuqulleghmeng.	Sangamengam	ilasi	piiqat,	“Tuqukat	unguvaghnaanghitut?”
B07_15_1Corinthians_V13	Kina	alngunak	unguvaghtesimangilkan,	Christ-a	paninang	tuqunganayaghtuq.
B07_15_1Corinthians_V14	Paninang	tuqungakan	ungipaghqiitukut,	enkaam	ugpeqsaghqiitusi.
B07_15_1Corinthians_V15	Tuqukat	unguvaghtesimangilkata,	Christ-allu	unguvaghtesimangituq.
B07_15_1Corinthians_V16	Christ-a	paninang	tuqungakan	ugpellesi	sasiinghitut	enkaam	aghyullengellequsi	seghleghqelleghpesinun.
B07_15_1Corinthians_V17	Ugpeqistet	Christ-akun	tuqulaghaatkat	qamaglluteng	iflanayaghtut.
B07_15_1Corinthians_V18	Neghyukilleghput	Christ-akun	whaninginaghhaq	kiyaghtaallemnni	atuukan,	nangllegnalleghpigaayaghqaagukut	yugni	kitumeng	alngunak.
B07_15_1Corinthians_V19	Ipanguuq	Christ-a	unguvaqaaguq	tuqulleghmeng,	tamaaken	apalluqluku	liisimakngwaaghaghput	whangkutallu	unguvaghtesaghqaagukut	ilangani	aghneghem.
B07_15_1Corinthians_V20	Tuqulleq	allgeqaaguq	ataasikun	yugkun,	Adam-kun.	Tawateghpigaq	unguvaghtestelleq	tuqulleghmeng	allgeqaaguq	ilangakun	yugkun,	Christ-akun.
B07_15_1Corinthians_V21	Adam-kun	qamaglluni	tuquyaghqaaguq,	iwernga	qamaglluteng	Christ-amelnguut	unguvaghtesaghqaagut	tuqulleghmeng.
B07_15_1Corinthians_V22	Qamaglluteng	tuqulaghaatkat	pilleghqateng	kaanneghata	unguvaghaqnaaghtut:	Christ-a	sivulighpigaaluni	unguvaqaaguq.	Taagken	taginqigtekan	tamaakut	ellngan	pingi	unguvaghyaghqaagut.
B07_15_1Corinthians_V23	Christ-a	umiilguyaghqaaguq	kenlanga	kayaalqelleghminun	qamagtengngwaaghluki	aghtughyaghqaanghillghet	qaatkusugigalnguut	Kiyaghneghmun,	tughneghaatlu	igleghutistet,	yugetlu	igleghutistet	ilalluki.	Christ-a	umiilguyaghqaaguq	kenlanga	Kiyaghneghem	kayaalqellghanun	qamagtengngwaaghluki	Christ-am	anguyagi.	Kingulighpigaq	anguyak	tuqullghuuq	Kiyaghneghem	kayaalqesaghqaa.	Christ-am	tuunegkagu	Ataneghpagulleq	Kiyaghneghmun	Atamun	taagken	kenla	kaallequq.	Igaqngaaq	Akuzitni	Igaqegkani,	“Kiyaghneghem	sangwaa	tamaghhaan	itegaan	asinganun	lliightesaghqaqaa.”	Whaten	pisiiguq,	Kiyaghneghem	samun	tamaghhaanun	qaatkestesaghqaqaa	Christ-a.	Iwernga	Kiyaghneghem	qaatkusaghqaaghtestekumigu	sangwaa	tamaghhaan	Christ-amun,	qaatkusaghqaaghsaghqaanghituq,	ellmineng	katam.	Tawaten	pikan,	taagken	Ighneq	ellmineng	katam	asiliighsaghqaaguq	Kiyaghneghmeng.	Elngaatall	Kiyaghneghem	sangwaa	tamaghhaan	igleghulleqaa.
B07_15_1Corinthians_V24	Ilangi	yuget	paaptaayestaqut	tuqukat	apalluqluki.	Tuqukat	unguvaghsaghqaanghilkata	tuqulleghmeng,	sangamengam	ilangi	paaptaayestaqat	tuqukat	apalluqluki?
B07_15_1Corinthians_V29	Liisimakaput	tuqukat	unguvaqaagut	tuqulleghmeng.	Enkaangam	ungipaqinguukut	Pinilghiineng	Ungipaneng	tuqunnaqsaghngiinkut	aghhutanga	tamaghhaan.
B07_15_1Corinthians_V30	Ipanguuq	tuqusaqleggiinaq	ayuqaatnga	aghhutanga	tamaghhaan.	Katam	liisimakelleghpesistun	quyakelqa	ugpelleghsi	anglilghii	Christ	Jesus-kun	Atanemteggun.	Tawateghpigaq	ipapighqutkesaghqaqaghsi	tuqusaqleggiinaq	ayuqegkangatnga	aghhutanga	tamaghhaan.
B07_15_1Corinthians_V31	Yuget	Ephesus-melnguut	pilluwaqanka	teghikusastun	ayuqut.	Allgeghunnalunga	whani	kiyaghtellemni	pilluwaqumki,	sameng	allgeghunnaanghitunga.	Tuqullemta	kingunganeng	unguvaghyaghqaanghilkumta,	“Neghelta,	meghelta,	qayughllak	unaami	tuqullequkut.”
B07_15_1Corinthians_V32	Kitumun	alngunak	puughtestegpenasi	ilakumtaangumakufsi	seghletun	pikayugmeng,	atuqsagulleqaghsi	sangwaa	piiqegkangat.
B07_15_1Corinthians_V33	Sumeghtaghaghaqlusi	piniitun,	seghleghqennanightek,	ilasi	akulegpesinilnguut	apeghtuumangilnguugut	Kiyaghneghmeng.	Qayughllak	elpesi	ugpeqani	kaynguyugyaghqaagusi.
B07_15_1Corinthians_V34	Kina	alngunak	whaten	pikan:	“Naten	tuqukat	unguvaghtestaqat	tuqulleghmeng?	Natelngughmeng	yugusilguyaghqaawat?”
B07_15_1Corinthians_V35	Uyuq	nalluuqaq!	Piituta	nunakun	peghukuvgu	tuquyaghqaaguq	sivungani	piitelleghqami.
B07_15_1Corinthians_V36	Piitutmeng	allanguluni	angliiquq.	Piitesiighaneghpeni,	piitutesquvegaghhaq	peghwaaqan	nunakun,	wheat-kaghqaq	nalighmeng	sanguyaghqaq.
B07_15_1Corinthians_V37	Piitutesquvegaghhaq	taana	Kiyaghneghem	nakmikegkamineng	yugusilitaqaa.	Allakullghiit	piitutet	allakullghiimeng	yugusighqalguut.
B07_15_1Corinthians_V38	Tawatelkutngwaaghunghitut	yugusit.	Yuget,	teghikusat,	qawaaget,	iqalluget	allakutut	yugusiit.
B07_15_1Corinthians_V39	Qilak	yugusightuuq,	nuna	yugusightuuq.	Yugusit	qilagmelnguut	ellmegestun	pinighnaghtut.	Yugusitlu	nunamelnguut	ellmegestun	pinighnaghtut.
B07_15_1Corinthians_V40	Siqineq,	tanqiq,	ighaleqetaaghetlu	allakutut	pinighnallghit.	Talwa	ighaleqetaaghet	allakaqaghtaghmeng	allakutut	pinighnallghit.
B07_15_1Corinthians_V41	Tawatesaghqaagut	tuqukat	unguvaghtestekata	tuqulleghmeng:	nunami	yugusiput	tuqaaqut,	aghwaaqut,	iwernga	yugusighraghaput	tuqunaanghitngwaaghtut.
B07_15_1Corinthians_V42	Lliifqumeng	nunamelnguut	yugusiput	seghleghughsaghqat	kayaaliyaghqat,	iwernga	yugusiq	unguvaghtestekumi	pinighnaghyaghqaqlu	iknaqsaghqaqlu.
B07_15_1Corinthians_V43	Lliveneghmini	yugusiq	yugem	pikaa.	Iwernga	yugusiq	unguvaghtestekumi	taghneghamnnun	yugusiiyaghqaaguq.	Yugusilgukata	yuget	yugusighqalguutlu	taghneghaput.
B07_15_1Corinthians_V44	Enkaam	Akuzitni	Igaqegkani	igaqegkaaguq,	“Yuksuwhaaq	Adam	unguvalghiingughtekaaguq.”	Iwernga	kinguliq	Adam	unguvallelitikayuguuq	taghneghaq,	Christ-anguuq.
B07_15_1Corinthians_V45	Sivukluta	yugem	yugusiineng	yugusingaqukut,	taagken	taakwaningani	Kiyaghneghem	yugusilitaqii	taghneghaput.
B07_15_1Corinthians_V46	Yuksuwhaaq	nunameng	pinguuq,	pagulanganeng	nunam	ulimaaghuuq,	iwernga	tuunglighhaa	yuuk	Christ-a,	qilagmeng	pinguuq.
B07_15_1Corinthians_V47	Yuget	kiyaghtekumeng	nunami	whani,	yugusilguut	Adam-em	yugusiitun	ayuqelghiimeng.	Iwernga	tamaakut	qilagmi	kiyaghsaghqat	Christ-atun	yugusilguyaghqaagut.
B07_15_1Corinthians_V48	Adam-etun	yugusilgullemtestun,	ilangani	aghneghem	Christ-atun	yugusilguyaghqaagukut.
B07_15_1Corinthians_V49	Ugpeqaalgutemni,	liitesugamsi	yugusiput	ukut	kemekragmeng,	aawmeng	ulimaaghet,	iteghnaanghitut	Ataneghpagullghanun	Kiyaghneghem.	Ilangani	aghneghem	ukut	yugusiput	tuquyaghqaagut.	Unguvanaanghitut	quunperugllak.
B07_15_1Corinthians_V50	Ungipaataghllamsi	qayvighsimangilngughmeng:	qamaglluta	tuqunaanghitukut,	iwernga	qamaglluta	allangughsaghqaagukut,
B07_15_1Corinthians_V51	sukatepiglluta	qunqallellghestun	kingulighpigaq	qalghightaq	nagaququmteggu.	Tawani	qalghightalleghmi	ugpeqat	qamaglluteng	tuqulaghaatkat	unguvaghtuusaghqaagut	nutaghameng	yugusilighluteng	tuquyaghqaanghilngughmeng.	Taagken	whangkutallu	paninang	unguvalghiini	nutaghameng	yugusingaghaghtaallequkut.
B07_15_1Corinthians_V52	Yugusiput	pagulameng	ulimaaghet	allangughsaghqapestaaghuut	naafqesaghqaanghilngughmeng.	Ukut	yugusiput	tuqukayuget	simighyaghqaagut	yugusimeng	tuquyaghqaanghilngughmeng.
B07_15_1Corinthians_V53	Enkaam	Akuzitni	Igaqegkani	igaqegkaq	apeghiighllequq:	“Tuqulleq	naafquq;	kayaalqiilleq	iighwightuq!”
B07_15_1Corinthians_V54	“Tuqu,	kayaalqiillghen	naagu?	Tuqu,	aghtughyaghqaanghillghen	aqnighquusin	whangkunnun	naagu?”
B07_15_1Corinthians_V55	Tuqullghem	aghtughyaghqaanghilleni	allgeghtaqaa	seghleghqelleghmeng	aqnighhnaluta,	enkaam	seghleghqellghem	Liilightuusat	aghtughyaghqaanghilqii.
B07_15_1Corinthians_V56	Enkaangam	iyamsiqayugvikaqaghput	Kiyaghneq	qayughllak	kayaalqiistekaqiinkut	Atanemteggun	Jesus	Christ-akun.
B07_15_1Corinthians_V57	Enkaangam,	piniqegkamni	ugpeqaalgutemni,	kayaalqiilleghqaghput	ipapestaghutanganeng,	ugpellesi	aghuliitesluki,	nuuggaghtafqaafsi,	quunpeng	qepghaghteggu	Atanghem	qepghaqaa.	Liisimakaghsi	Ataneghqun	qepghalleghsi	avanginneghituq.
B07_16_1Corinthians_V16	Qelghamsi	qaatkumanginiisqelluki	liilightullghit	tawatelnguut	yuget,	ilangillu	qepghalgutangit.
B07_16_1Corinthians_V1	Ukut	esgha	elpesinun	qelghusanka	manimeng	tuunyaghqaghpesineng	ugpeqanun	Judea-melngughnun.	Ungipaatellemtun	Galatia-ghmiit	ugpeqiit,	elpesillu	ellngistun	pitek.
B07_16_1Corinthians_V2	Sivulighpigaghmi	Santillghem	aghneghani	qamagllusi	aaftiiqitek	manimeng	allgeghneghpesineng.	Tuunyaghqaghpesi	angtalanga	allgeghneghpesi	angtalanganeng	iikluku	tuunyaghqaaguq.	Enkaam	elpesinun	pikuma	qerngughtifqaafsi	manimeng	pilghaasi.
B07_16_1Corinthians_V3	Kaaskuma	kayaglleqanka	tamaakut	nakmikegkasi	latatgun	aglaatesqelluku	tunusaghsi	Jerusalem-emun.
B07_16_1Corinthians_V4	Sumeghtaghallemni	whangallu	pilleghqaqa	pinighyaghqaakan,	maliggnakangatnga.
B07_16_1Corinthians_V5	Elpesinun	laalighhnaqegkuma	sivuklunga	Macedonia-kun	aagllequnga.
B07_16_1Corinthians_V6	Entaqun	elpesinitaghaqaghllequnga	walluumllu	uksulqusiq.	Taagken	navek	pinaqegkuma	yataaghqelgusiqaghnakefsinga.
B07_16_1Corinthians_V7	Atanghem	piyukelqegkagu	maaten	pikuma	elpesinitaghaghyugaqunga,	aagvikaghesnaghyunghitamsi.
B07_16_1Corinthians_V8	Iwernga	Ephesus-mellequnga	kenlanga	Pentecost-em	aghneghanun,
B07_16_1Corinthians_V9	qayughllak	megnunalghii,	aangelghii	qepghalleghqaqa	Ataneghmun	piiqeftuq.	Maanllequnga	qaywa	uglapiglleghhiim	anguyaksaghngaatnga.
B07_16_1Corinthians_V10	Timothy	elpesinun	pikan,	elngaatall	upughannakesi,	qayughllak	qepghaaguq	Ataneghmun	whangamtun.
B07_16_1Corinthians_V11	Qamagllusi	asitnginaaghpenaan,	enkaam	quyangaan	kayaggnakesi	whangamnun.	Utaqaaqaqa	maligulluku	ugpeqaalgutnun.
B07_16_1Corinthians_V12	Ungipaataghllamsi	ugpeqaalgutemnneng	Apollos-meng.	Elngaatall	qelqaqsaghaqa	laalighfikesqellusi	maliglluki	ilangi	ugpeqaalgutet.	Iwernga	maaten	piyunghituq.	Laalighfiknaaghiisi	pilleghqangegkumi.
B07_16_1Corinthians_V13	Kelengatek,	ugpeqilleghpesini	aghuliitek,	ilututek,	iknaqitek.
B07_16_1Corinthians_V14	Piniqelleghqun	piiqiteggu	sangwaa	tamaghhaan.
B07_16_1Corinthians_V15	Ugpeqaalgutemni,	liisimakasi	Stephanas-enkut	nengllugutkullghiit,	ugpeqaqsuwhaaghulghiit	Achaia-mi.	Ataneghmun	tuunegkaagut	ellmeggneng,	ugpeqat	ilangi	kayusiinnaluki.
B07_16_1Corinthians_V16	Quyaanga	Stephanas-enkut,	Fortunatus-enkut,	Achaicus-enkut	kaallghiit	qayughllak	kayusiitngwaatnga	aviilleghpesini.
B07_16_1Corinthians_V17	Quyastengngwaatnga	quyastelleghmegestun	elpesi.	Kayusiitillghitnun	iyamsiqayugvikelleghpesineng	liisimakestengngwaaghnakesi.
B07_16_1Corinthians_V18	Ugpeqat	Asia-melnguut	suumqaqiisinguq.	Aquila-nkuk	Priscilla-nkuk	suumqeghllagiisinguq	Ataneghqun,	qamagllutengllu	ugpeqat	qerngughutkayuget	elkegkenka	mangteghiitni.
B07_16_1Corinthians_V19	Qamaglluteng	ugpeqaalgutet	whangamnilnguut	suumqaqiisinguq.	Quyakutaqitek	naaghluki	Kiyaghneghem	piniqellghakun.
B07_16_1Corinthians_V20	Whanga	katam	iiggemneng	una	igaqaqa:	Suumqamsi.	Paul.
B07_16_1Corinthians_V21	Kitum	alngunak	piniqenghilkumigu	Ataneq,	naafqellelguuq.	“Maranatha,”	whaten	pisiiguq,	Ataneghput,	tagi!
B07_16_1Corinthians_V22	Nangllegtallgha	Atanghem	Jesus-em	elpesinilli.
B07_16_1Corinthians_V23	Piniqamsi	qamagllusi	Christ	Jesus-kun.	Amen.
B08_01_2Corinthians_V1	Ukut	latat	Paul-meng	pinguut,	apostle-nganeng	Christ	Jesus-em	Kiyaghneghem	piyukellghakun,	Timothy-mengllu	pinguut	ugpeqaalgutemnneng.	Kiyaghneghem	yugitnun	qerngughutkayugnun	yughaghvigani	Corinth-em,	tamaghhiitnunllu	Kiyaghneghem	yugitnun	iingunaghhaani	Achaia-m.
B08_01_2Corinthians_V1	Yeqay	Kiyaghneghem	Atamta,	Atanemtallu	Jesus	Christ-am	tuunlisi	quyastelleghmengllu	nekeggmelleghmengllu.
B08_01_2Corinthians_V2	Usuqelteggu	Kiyaghneq	Atanga	Atanemta	Jesus	Christ-am,	nangllegtapiglleghii	Ata,	Kiyaghneghmeng	tagiiquq	qamaglluni	kayutkaghqaq!
B08_01_2Corinthians_V3	Kayusighaqiinkut	qamaglluta	seghleliillemnni,	enkaam	whangkutallu	kayusighyaqlegwaaput	tamaakut	allaaghhiinaghmeng	seghleliilghiit,	atuqluku	ataasiq	taana	kayusilleq	allgeghtekaghput	Kiyaghneghmeng.
B08_01_2Corinthians_V4	Katam	ilatngallemtestun	Christ-am	uglaapiglleghhiinun	ikfiqellghanun,	enkaam	Christ-akun	ilatngallequkut	Kiyaghneghem	kayusilleghllaganun.
B08_01_2Corinthians_V5	Ikfiqegkumta,	kayusilleghpesinunllu	yugulilleghpesinunllu	pillghuuq;	kayusillengegkumta	taawa	elpesillu	kayusillengellequsi	enkaam	tuunellengellequsi	nekeggmellelighlusi	suflughsaghqaaluki	tamaakut	ataasit	ikfiqellghet	suflughtekaput.
B08_01_2Corinthians_V6	Enkaam	sighimakilleghput	elpesinun	aghuliituq;	liisimakaghput	taana	katam	ilatngalleghpesigun	ikfiqellemnnun,	elpesillu	ilatngaasi	kayusilleghmun	allgeghtekamnnun.
B08_01_2Corinthians_V7	Ugpeqaalgutemnni,	nallukesunghitamsi	seghleliilleghmeng	nanghiiqamnneng	Asia-mi.	Elngaatall	seghleghllaguuq	uqigtupigtekaaguq,	repall	sighimananiqaagukut	kiyaghtelleghqamnneng.
B08_01_2Corinthians_V8	Ipapestaaq	tuqunaqniluta	piyaghtukut.	Iwernga	tawaten	aneghtukut	whangkunneng	sighimakefqaamta	pisqelluta,	taawanginaghhaq	Kiyaghneq	sighimakesqelluku	unguvaghtestikayuk	tuqukaneng.
B08_01_2Corinthians_V9	Elngaatall	seghlepestaaghmeng	tuqum	tevneghaneng	yuguliinkut,	yugulilleqiinkutlu.	Enkaam	ellngakun	sighimanguukut	ellngan	yugulilaataghlleqiinkut,
B08_01_2Corinthians_V10	elpesi	kayusiisimaluta	yughalleghpesigun.	Yughaatkilleghllagsi	whangkunneng	kiimsillengellequt,	enkaam	Kiyaghneghem	quyasleqiinkut;	uglapiglleghhiitlu	iglagtughlluteng	iyamsiqayugvikelleqaat	whangkunneng.
B08_01_2Corinthians_V11	Una	esgha	qukaayugusighput,	sumeghtaghallemta	ungipaatiinkut	kiyaghtaalleghput	whani	nunami	ipapighqengngaaqlu	piniqingaaqlu,	kiyang	elpesinun.	Tawaten	piiqukut	Kiyaghneghem	piniqingalghiikun	kayusillghakun,	nakaan	yugem	peghqinellghakun.
B08_01_2Corinthians_V12	Qamaglluteng	lataput	elpesinun	piyaqniitut	atightughyaghqaalutengllu	liigiksaghqaalutengllu.	Sighimakaqamsi	liigikngwaaghesqelluku
B08_01_2Corinthians_V13	sangwaa	maaten	liigikegkaghpesi	nalighneghhiinaa,	enkaam	Aghneghani	Atanghem	Jesus-em	elpesi	qukaayugutkelleqaghpesikut	katam	whangkuta	qukaayugutkellemtestun	elpesi.
B08_01_2Corinthians_V14	Qayughllak	ipapighqutkegkaqaqa	qamaglluku	tamaana,	sivuklunga	elpesinun	laalighhnalunga	pikaayaghtunga,	quyastellengnayukafsi	malghughqengngaan.
B08_01_2Corinthians_V15	Laalighfiksukaqamsi	aglaatkelluku	Macedonia-mun,	uteghniitkellukullu	tamaaken,	kayutengnalunga	elpesineng	igleghalleghqamnun	Judea-mun.
B08_01_2Corinthians_V16	Sumeghpesinii	tawaten	qakiqniqellemni	ataasiighneghisingaa?	Sumeghpesinii	qakiqniqelqa	nunam	yugatun	ayuqaa,	tawaninginaq	piyaghqaq,	“Aa-a,”	“Nakaa?”
B08_01_2Corinthians_V17	Ipapestaaq	Kiyaghneq	ataasiighmetuq,	akequsaqa	elpesinun	“Aang'ghunghituqlu”	“Nakaaghunghituqlu”.
B08_01_2Corinthians_V18	Kiyaghneghem	Ighnegha,	Jesus	Christ-a	ungipaqegkaghput	elpesinun	Silas-lu	Timothy-llu	whangallu,	“Aang'ghunghituqlu”	“Nakaaghunghituqlu”;	iwernga	ellngani	quunpeng	“Aang'ghuuq”.
B08_01_2Corinthians_V19	Ellnganguuq	“Angelleq”	tamaghhiitnun	Kiyaghneghem	akequsiitnun.	Tamaaken	apalluqluku	whangkuta	“Amen-aaghaqukut”	ellngakun	usuqnemteggu	Kiyaghneq.
B08_01_2Corinthians_V20	Kiyaghneghem	ayepsugighsaghiinkut,	maligulluta	elpesinun	Christ-akun;	Kiyaghneghem	ellngan	katam	aaftiinkut;
B08_01_2Corinthians_V21	nalluniighiinkut	ellminun	pinguluta,	tuunaaklu	Taghneghagni	ilumnnun	nallangiisaalukek	tamaghhaanun	akequsaqegkaminun	whangukunnun.
B08_01_2Corinthians_V22	Tuqlughaqa	Kiyaghneq	liisimakistenguluku	qayughllak	liisimakegkanga	qaamna	iluka!	Corinth-esugunghitunga	seghleliighqesnayukamsi.
B08_01_2Corinthians_V23	Igleghunnaqutkengngunghitaghput	ugpeqilleghsi;	qepghalgusighyugamsi	quyamasqellusi,	qayughllak	aghuliitusi	ugpeqilleghpesigun.
B08_02_2Corinthians_V2	Qayughllak	quyanghitestekumsi	kitumngam	whanga	qaqayugtesleqanga?	Alla	kitum	pinaanghitanga	iwerngaqun	elpesi	quyanghitestekama.
B08_02_2Corinthians_V1	Taawa	umyugagka	ataasiighsimaagka	alla	elpesinun	pikuma	quyanghitesaghqaafqaafsi	pinalusi.
B08_02_2Corinthians_V2	Tamaaken	apalluqluku	latakaqamsi	qayughllak	elpesinun	piyunghilnguunga	quyanghitesnayukafsinga,	elpesi	quyanghitesnayukafsinga,	elpesi	quyastistemni.	Ipapighqutkengngwaaqa	una,	whanga	quyanganemni	taawa	elpesillu	qamagllusi	quyangaaqusi.
B08_02_2Corinthians_V3	Latakaagunga	elpesinun	elngaatall	aangluku	qivghullelighlunga	qamagun	ilumkun,	qiyamaghma	alla	quyanghitestefqaafsi	pinalusi	taawanginaq	liigikesqelluku	piniqelleghllaka	elpesinun.
B08_02_2Corinthians_V4	Taana	yuuk	seghleghqelghii	tawani,	seghleghqenghituq	whangamnun.	Yeghlegi	elpesinun	seghleghqengnguuq	iwernga	nakaan	tamaghhaghpesinun.	Uniighmighsunghitaqa	sameng	pillemkun.
B08_02_2Corinthians_V5	Tawatenginaq	aghyuughilleghsi	itagnaghtuq.
B08_02_2Corinthians_V6	Maaten	seghevullukung'ngam	kayemiteggu	wata	iilqennayukan	repall	iilqayugllagnayukan.
B08_02_2Corinthians_V7	Maniguututaqa	elpesinun	liigikestesqelluku	ipapestaaq	piniqniluku	elpesinun.
B08_02_2Corinthians_V8	Taana	apalluqluku	latakaqamsi:	liisimaknaluku	qaatkutngwaaqutsi	samun	tamaghhaanun.
B08_02_2Corinthians_V9	Kina	seghevunneghpisigu	sameng	elpesinun	pillghaneng	whangallu	seghevutaqaqa.	Sangwaa	alngunak	seghevusaghqaq	seghevusugaqaqa	elpesi	apalluglusi	Christ-a	tawantepiglleghhiistun,
B08_02_2Corinthians_V10	Tughneghaam	aaghqutaqnayukanginkut	qayughllak	liisimakegkefut	sangutanga	yataaghqegkaa.
B08_02_2Corinthians_V11	Kaasalghiinga	Troas-mun	ungipaqnaluku	Pinilghii	Ungipaa	Christ-am,	Atanghem	pilleghqangestengngwaaghumakanganga.
B08_02_2Corinthians_V12	Iwernga	pengegllakaagunga	qayughllak	ugpeqaalgutka	Titus	aviilnguq	tamaani.	Enkaam	unilluki	aghulaqunga	Macedonia-mun.
B08_02_2Corinthians_V13	Iwernga	iyamsiqanaghhalek	Kiyaghneq!	Iiwleng	igleghutngwiinkut	kayallqiingalleghqun	Christ-akun.	Kiyaghneghem	whangkutgun	mingitestengngwaa	liisimalleni	nani	alngunak	katam	neqnilghiim	tepengllaasim	tepangan	mingitellghatun.
B08_02_2Corinthians_V14	Qayughllak	whangkuta	tepkegtastun	neqnighsaasistun	ayuqukut	Christ-am	aghqutkegkaatun	Kiyaghneghmun.	Tepevut	mengitnguuq	yugulikanunllu	iflakanunllu.
B08_02_2Corinthians_V15	Tamaakunun	iflakanun	tepkiinkut	tuqullghem	tuqutikayugem;	iwernga	yugulikanun	tepkaa	unguvallengestikayugem.	Kinangam	qepghaghyaghqaawa	tawatelngughmeng	qepghaqameng?
B08_02_2Corinthians_V16	Uglapiglleghhiistun	kinkustun	ayuqenghitukut	salin	qepghaghyaghqaanghilngughestun	tamaaken	qepghaqameng.	Pinilghiit	ungipat	piiqiit	ilangistun	qepghaqastun	ayuqniluki	allgeghutusighqat	kiyaghtaaghusighqamun.	Iwernga	whangkuta	ataasiighmelluta	ipapighqelluta	qepghaghaqukut;	aapghaqaput	ungipat	Kiyaghneghem	pisqellghatun,	kayagtellghatun	ungipaghtengulutallu	qepghaghtengulutallu	Christ-amun.
B08_03_2Corinthians_V3	Whateghlluwaaq	latanguusi	Christ-ameng	pit	whangkunnun	tuyuqii.	Latatkegkaanghitusi	ink-akun	nalighmeng	lliivneqegtatgun	uyghagteggun.	Latatkegkaagusi	yuget	ilungitgun	Taghneghagkenkun	unguvalghiim	Kiyaghneghem.
B08_03_2Corinthians_V1	Whangkuta	usuqesaayuggnaqlaataghestaa	whangkunneng	katam?	Nalighmeng	ilangistun	aklukingustaa	latameng	aapghesqelluta	elpesinun,	nalighmeng	elpesineng?
B08_03_2Corinthians_V2	Elpesi,	elpesi	katam	whangkuta	latakamsi,	igaqngaasi	ilumteggun	tamanganun	liisimakesqellusillu	atightiisqellusi.
B08_03_2Corinthians_V3	Tawaten	piikut	qayughllak	neghyullelguukut	Kiyaghneghmi	Christ-akun.
B08_03_2Corinthians_V4	Whangkunneng	pikninaanghitaghput	qepghaghyaqleguniluku	taana	qepghaqaq.	Kiyaghneghem	piyaqlegughtestaqiinkut	qepghaqamun.
B08_03_2Corinthians_V5	Ellngan	qepghaghyaqlegughtestiinkut	nutaghamun	akequsamun.	Taana	nutaghaq	akequsaq	igaqngalghiingunghituq	liilightuusaq,	iwernga	Taghneghagneng	ayuquq.	Igaqngalghiim	Liilightuusam	tagitaa	tuqulleq,	iwernga	Taghnegham	tuunaa	unguvalleq.
B08_03_2Corinthians_V6	Liilightuusat	igaqegkaagut	uyghagteggun,	enkaam	Kiyaghneghem	nighughqellgha	aliiqaaguq	Liilightuusat	tuunaqngata.	Moses-em	gginaa	kuukgutkaaguq	taagken	nighughqelleghmeng,	qaywa	gheveghngaan	Israel-eghmiit	esghaghpagningitkaat	gginaa.	Liilightuusat	tuqustiyaghqaagut	qayughllak	yuget	qaatkenghilkangit.	Liilightuusat	nighughqestighllagumakata,
B08_03_2Corinthians_V7	natenmi	angkaan	qepghallgha	Kiyaghneghem	Taghneghagkenka	nighughqestiighataghaghlleqa!
B08_03_2Corinthians_V8	Liilightuusaq	nanqigtiyaghqaakan	yugmeng	aghyuughyaghqaaluki	nighughqengngayaghtuq;	anaggutellghinniluteng	yuget	pilghiit	natenmi	angkaan	nighughqengngalleghtulleqat!
B08_03_2Corinthians_V9	Tawaten	pinguukut	qayughllak	nighugataghalghiingughtuq	nighughqelleq	maaten,	taana	nighughqengngayalghii	sivunghani	aviighusimaaq.
B08_03_2Corinthians_V10	Nighughqellelguyaqan	tawaten	mulughraakameng,	natenmi	angkaan	nighughqellegulleqa	mulughllagyaghqameng	quunperugllak!
B08_03_2Corinthians_V11	Taana	sighimakutemnneng	tetugigatngwaaghtukut.
B08_03_2Corinthians_V12	Moses-etun	ayuqenghitukut,	gginani	saaputiqaa	enkaam	Israel-eghmiit	esghaamangitaat	nighugllak	aviighullghii.
B08_03_2Corinthians_V13	Umyugiit	liigikepagningiitkaagut,	whavemun	kenlanga	umyugiit	saapngaat	taagken	ataasimeng	saaputameng,	atightuneghmegteki	neghightat	akequsat.	Taana	saaputaq	iqisaghqaaguq	Christ-anginaghhaghqun.
B08_03_2Corinthians_V14	Talwa	aghneghmi	whani,	atightuneghmegteki	Liilightuusat	Moses-mun	tuunegkat,	umyugiit	saaputameng	saapngaaqut.
B08_03_2Corinthians_V15	Iwernga	yuuk	qiivneghmini	Ataneghmun	saaputaa	iqitaquq.
B08_03_2Corinthians_V16	Maaten	Ataneq	Taghneghaalghii,	kina	alngunak	Atanghem	Taghneghagkeneng	pilgukumi,	itemngallelguuq.
B08_03_2Corinthians_V17	Qamagtengngwaaghluta	saaputangunaki	gginaput	esghaghlleqaghput	nighughqellgha	Atanghem.	Taana	ataasiq	nighughqelleq	tagilghii	Ataneghmeng	Taghneghaaguq,	allangughtiinkut	ellngasugnightesqelluta	aangataghaghluku	nighughqelleghmeng.
B08_04_2Corinthians_V4	Ellngita	ugpeqigataat	ungipaghput	qayughllak	Tughneghaam,	uum	nunam	kiyaghneghan,	ayaastekaqii	umyugiit.	Esghanghitestaqaa	nighuga	Pinilghiim	Ungipam	nighughqellghaneng	Christ-am	ayuqelghii.	Christ-a	Kiyaghneghtun	ayuquq.
B08_04_2Corinthians_V1	Enkaam	Kiyaghneghem	nangllegtalleghmikun	qepghaqalitiinkut	whaken	qepghaghyaghqameng.	Tamaaken	apalluqluku	iilqayugigatukut.
B08_04_2Corinthians_V2	Ighsayagutkaqaput	aksaqegkatlu	kayngunalghiitlu.	Puughsigataput	yuget,	allangughsigataputlu	Kiyaghneghem	akuzitangi.	Whateghlluwaaqlu	apeghtuusaqaqaput	Kiyaghneghem	ipapillghi,	enkaangam	yuget	liilleqiinkut	natelnguutfut	esghaamanghani	Kiyaghneghem.
B08_04_2Corinthians_V3	Ungipaqegkaput	Pinilghiit	Ungipat	saapngakata,	saapngaat	iflayaghqaghhiinaghnun.
B08_04_2Corinthians_V4	Whangkunneng	katam	ungipaqngunghitukut,	itupill	ungipaqngwaaghput	Jesus	Christ-a	Atanghuniluku.	Qepghaghtekaghpesikut	Jesus	apalluqluku.
B08_04_2Corinthians_V5	Kiyaghneghuuq	whaten	pikaq,	“Yeqay	nighuk	kuukgulli	mamlelleghmeng!”	Ellnganguuq	ataasiq	Kiyaghneq	kuukgutestilghii	nighugmeng	ilumnnun.	Taaggun	nighugkun	liitaghput	nighughqellgha	Kiyaghneghem,	kuukgullghii	Jesus	Christ-am	gginaaneng.
B08_04_2Corinthians_V6	Iwernga	whangkunnun	Kiyaghneghem	kanaghtekaqaa	taana	nighuk	kuukgutesqelluku	ilumnni.	Whangkuta	qikustun	qantaghqastun	ayuqukut,	enkaam	tamangan	liigikelleqaat	aghtughyaghqaanghiteghllak	Kiyaghneghtaaniluku,	whangkunneng	pingunghinniluku.
B08_04_2Corinthians_V7	Seghleliillengaqukut	allaaghhiinatun	iwernga	kayaalqigatiinkut.	Ilangakun	kukragyullengaqukut	iwernga	sighimallghiisigatukut.
B08_04_2Corinthians_V8	Amyuqetaatkellengaqukut,	iwernga	Kiyaghneghem	unisigatiinkut;	aqnighqwaallengaqukut,	iwernga	tuqungigatukut.
B08_04_2Corinthians_V9	Iiwleng	tuqullgha	Jesus-em	yugusimnnituq,	esghiisqelluku	unguvallgha	Jesus-em	yugusimnni.
B08_04_2Corinthians_V10	Unguvanguluta	iiwleng	yakughnallghanitukut	tuqullghem	apalluqluku	Jesus,	esghiisqelluku	Jesus-em	unguvallgha	yugusimnni	tuqukayugni.
B08_04_2Corinthians_V11	Enkaam	whangkuta	yakughnallghanitukut	tuqullghem	qayughllak	qepghaatngukefut	Kiyaghneq.	Iwernga	qepghallemta	kenlengilngughmeng	unguvallengestengngwiisi.
B08_04_2Corinthians_V12	Igaqngaaq	Akuzitni	Igaqegkani,	“Ugpeqaqa	Kiyaghneq	enkaam	akuzitkaqaqa.”	Ugpeqilleghput	tawatetuq	igaqestetun.	Whangkutallu	ugpeqaghput	Kiyaghneq	enkaam	akuzitkaqaghput.
B08_04_2Corinthians_V13	Liisimakaghput	Kiyaghneghem	unguvaghtekaqaa	Ataneq	Jesus.	Whangkutallu	unguvaghlleqiinkut	Jesus-kun.	Taagken	aglaalleqiinkut	qerngaamta	elpesillu	tawantelleghminun.
B08_04_2Corinthians_V14	Qamaglluteng	tamaakut	apeghiiqat	whangkunnun	elpesinun	ayuqut.	Kiyaghneghem	nangllegtallghan	nulasleqii	yuget	ugpeqilghiit	Christ-akun.	Enkaam	iyamsiqayulleghllak	Kiyaghneghmun	nulallequq,	quulvallengeghllagllequqlu.
B08_04_2Corinthians_V15	Enkaam	iilqayugigatukut.	Qaywa	yugusiput	kayaalikestaghyaghngaata,	taghneghaput	nutaghtengnguut	aghhutanga	tamaghhaan.
B08_04_2Corinthians_V16	Seghleliilleput	sasqughhaagut	muluyaghqaanghitut.	Iwernga	tamaakut	yataaghqutngwiinkut	allgeghtesqelluku	Kiyaghneghmeng	kenlengilnguq	quyalleghllak.	Enkaam	seghleliilleput	avangilngughestun	ayuqut.
B08_04_2Corinthians_V17	Sumeghtaghaatkumanginiigataput	seghleliilleput.	Itupill	sumeghtaghaatkaqaput	esghaghpagningilkeput.	Qantaghaqun	seghleliilleput	kenletghuullequt,	iwernga	quyalleghput	esghiigalkefut	quunpekaghqaaguq.
B08_05_2Corinthians_V5	Kiyaghneghem	yataaghqutkaqiinkut	whavek	allangughtelleghmun.	Whangkunnunllu	tuunegkaqaak	Taghneghagni	liisimakesqelluku	allangughtelleghqaghput	ipapestaaq	apeghiighlleqniluku.
B08_05_2Corinthians_V1	Whani	nunami	ukut	yugusiput	kiyaghfiput	tiintastun	ayuqut.	Liisimakaghput	yugusiput	tuqukata	Kiyaghneq	mangteghalguuq	qilagmi	whangkunnun	kiyaghfigkameng.	Kiyaghneghem	ulimakaqaa	mangteghaq,	yugem	ulimaaqenghitaa.	Taana	mangteghaq	quunpekaghqaaguq.
B08_05_2Corinthians_V2	Ipa	ngillegtukut	nunametnguluta	qayughllak	kiyaghsupiglleghhiikut	yugusighraghamnni	qilagmi.
B08_05_2Corinthians_V3	Aatkastun	aalleqaput	tamaakut	yugusighraghaat	amsikaghmenneghinnaluta.
B08_05_2Corinthians_V4	Yugusiput	tiintastun	ayuqut.	Tiintamelluta	ngillegtaqukutlu,	seghleliightukutlu	qayughllak	mataghsugigalkeput.	Itupill	simighyugaqaput	yugusinun	tuqungigalngughnun.
B08_05_2Corinthians_V5	Enkaam	iiwleng	ilutaaqukut.	Liisimakaghput	nemetnguluta	yugusimnni,	Ataneghmesigatukut.
B08_05_2Corinthians_V6	Kiyaghtengnguukut	ugpeqilleghqun,	nakaan	esghaqayumteggun.
B08_05_2Corinthians_V7	Enkaam	ilutaaqukut.	Unisugaqaput	yugusiput	nemennaluta	Ataneghmi.
B08_05_2Corinthians_V8	Nemesaghngaamta	nalighmeng	nemenneghiteghngaamta,	efqughsugaqaghput	Ataneq.
B08_05_2Corinthians_V9	Qamaglluta	nekevepestaaghyaghqaagukut	Christ-am	sivungakun	nanqigtesqelluta.	Ataasikaghtaamta	allgeghullequkut	pinilghiimeng	nalighmeng	seghleghmeng	apeghiighutellemtestun	yugusimteggun.
B08_05_2Corinthians_V10	Enkaangam	alikaqaghput	Ataneq,	tamaaken	apalluqluku	ugpeghtesnaqutkaqaput	yuget	Christ-akun.	Kiyaghneghem	liisimakiinkut	natelnguutfut	yugni,	sunanguq	elpesillu	liisimakitekut	tawatelluta.
B08_05_2Corinthians_V11	Elpesinun	tuguklightesnaqutkengngunghitukut	allameng.	Itupill	ungipaataqamsi	whangkunneng	elpesinun	qukaayugutkesqelluta.	Taagken	apeghyaqlegughlleqaghpesikut	qukaayugutkilghiinun	yugem	qaastulnginaghhaaneng.	Waakigataat	sangutanga	yugem	ilumikegkaa.
B08_05_2Corinthians_V12	Nallutuyiqngukumta,	Kiyaghneghmun	ayuquq,	iwernga	nallutuyiqngunghilkumta,	elpesinun	ayuquq.
B08_05_2Corinthians_V13	Christ-am	igleghutngwiinkut	piniqelleghmikun.	Liisimakngwaaghaghput	yugem	ataasim	tuqumatkegkaqaa	qamagtengngwaaghluku	yuuk.	Tamaaken	apalluqluku	qamagtengngwaaghluteng	yuget	tuqukaagut.
B08_05_2Corinthians_V14	Christ-am	tuqumatkegkaqii	qamagtengngwaaghluki	yuget.	Enkaam	kiyaghlleghhiit	kiyaghsaqlegullequt	ellnganun,	nakaan	ellmeggnun	katam.	Tuquluni	unguvaghtekaaguq	ellngit	apalluqluki.
B08_05_2Corinthians_V15	Whaken	kenlekluku	kina	alngunak	sumeghtaghaatkennaniimaaghput	nunam	yugan	sumeghtaghaatkellghatun.	Qaywa	ataasimeng	sumeghtaghaatkegkaqaghput	Christ-a	nunam	yugan	pillghatun,	tawaten	sumeghtaghaatkennaniimaaghput.
B08_05_2Corinthians_V16	Kina	alngunak	Christ-am	piliinneghminigu	nutaghaghllugughtaquq.	Kiyaghtaalleluga	aviighutaquq,	iwernga	nutaghaghlluk	kiyaghtaallgha	piinlighaquq.
B08_05_2Corinthians_V17	Kiyaghneghuuq	tawaten	pikaq.	Ellngan	ilaliighutestekaqiinkut	ellminun	Christ-akun.	Qepghaqalitiinkutlu	ilangillu	yuget	ilaliighutesqelluki	ellminun.
B08_05_2Corinthians_V18	Christ-akun	Kiyaghneghem	ilaliighwii	qamagtengngwaaghluki	yuget,	umyugaghmikegpenaki	seghleghqellghit.	Enkaangam	ungipaghqalitkaqiinkut	aapghesqelluki	naten	ellminun	ilaliighutangi	ellngit.
B08_05_2Corinthians_V19	Kiyaghneghem	kayagtekaqiinkut	ungipaghtenguluta	Christ-amun,	enkaam	whangkutgun	tagisqellusi	ellminun.	Akuzistenguukut	Christ-amun	kayemilghiit	ilaliighutesqellusi	Kiyaghneghmun.
B08_05_2Corinthians_V20	Christ-a	seghleghqumangitngwaaghtuq,	iwernga	seghleghqellemnnun	Kiyaghneghem	aghyuuqaqaa	seghleghqegkaaluku.	Enkaam	Christ-akun	Kiyaghneghem	elqughutngangllaqaqiinkut.
B08_06_2Corinthians_V6	Liigikestengnguukutlu	Kiyaghneghmun	qepghaghtekutfut	pinitun	kiyaghtaallemteggun,	liisimakillemteggun,	nuqetutillemteggun,	nangllegtallemteggun,	piniqipillemteggun,	Agleghnalghiignekun	Taghneghagnekun.
B08_06_2Corinthians_V1	Qepghalgutkututemnneng	Kiyaghneqlu,	taawa	kayemamsi	Kiyaghneghem	nangllegtallgha	tuguklighpenaan	temngitwhanguluku.
B08_06_2Corinthians_V2	Kiyaghneq	pikaaguq,	“Pilleghqaghlluwaaghmi	nagaquqaqamken,	aghneghani	yugulillghem	kayusiqaqamken.”	Ungipaatamsi,	maatenguuq	Kiyaghneghem	pilleghqaghlluwaagha;	nagatek,	maatenguuq	aghnegha	yugulighillghem!
B08_06_2Corinthians_V3	Kiyaghtaallemteggun	naagsaghanglliigataput	yuget,	seghlequufqaan	pisqelluku	qepghaqaghput	Ataneghmun.
B08_06_2Corinthians_V4	Iwernga	sallemteggun	tamaghhaakun	liigikestaqukut	yugnun	Kiyaghneghmun	qepghaghtekniluta.	Tamaaken	apalluqluku	nuqetutimallemteggun	suflughtaghaqaput	seghleliillghet,	piyaqliillghet,	ikfiqellghet.
B08_06_2Corinthians_V5	Qevutquqaagukut,	anusimingllaqaagukut,	uglaatellengegkaagukutlu.	Ughleghiiqaagukut,	qavalqumangitukut,	iyataqaagukutlu.
B08_06_2Corinthians_V6	Qepghaatngwaaghput	Kiyaghneq	ungipaqellemteggun	ipapilleq.	Atuqaqaghput	Kiyaghneghem	aghtughyaghqaanghillgha,	elqughutngalleqlu	guututkelluku	aghenqignemnnunllu	saghumignemnnunllu.
B08_06_2Corinthians_V7	Quulvallengaqukutlu	ukavaghllengaqukutlu;	seghlequughsighaqukutlu	usuqellengaqukutlu.	Iqlengalghiinguniiqiinkut,	iwernga	akuziiqukut	ipapigmeng.
B08_06_2Corinthians_V8	Yuget	nallukniqiinkut,	naqamllu	liisimakluta;	uglaghngaan	tuquvzighaqukut,	iwernga	paninang	unguvaakut.	Aghyuughyaghngiinkut,	tuqusigatiinkut.
B08_06_2Corinthians_V9	Qivghungughngaamta,	naqamllu	quyangaghllawaaqukut;	aklumaghngaamta,	naqamllu	aklungighistaqaput	yuget;	avaqraggiiteghngaamta,	naqamllu	pilwaaqukut	sameng	tamaghhaaneng.
B08_06_2Corinthians_V10	Ugpeqaalgutemnni,	Corinth-eghmiini,	ipapighqullusi	ayuqamsi.	Ungipaatamsi	piniqepigtamsi.
B08_06_2Corinthians_V11	Nuqneghusimangitamsi	piniqellemnneng,	iwernga	elpesinguut	nuqneghutikat	piniqilleghpesineng	whangkunnun.
B08_06_2Corinthians_V12	Maaten	aleghqughamsi	avaqutaqepiglleghhiistun,	piniqeqeghtikut	katam	whangkuta	piniqellemtestun	elpesi.
B08_06_2Corinthians_V13	Inglukegpenaki	ugpeqaanghilnguut.	Elqughutngallghenkuk	seghleghenkuk	inglukutepagningituk.	Nighugenkuklu	mamlegenkuklu	qerngaghmetepagningituk.
B08_06_2Corinthians_V14	Christ-am	itagnaqsaghqaqenghitngwaaghaa	Tughneghaq.	Ugpeqat	piyukellghit	allanguut	ugpeqaanghilngughneng.
B08_06_2Corinthians_V15	Kiyaghnengllaqat	manigughyaghqaanghitut	Kiyaghneghem	Temple-ngani.	Qayughllak	whangkuta	Temple-kiinkut	unguvalghiim	Kiyaghneghem,	Kiyaghneq	pikaalghii,	“Ellngitnillequngallu	akulngitnillequngallu;	Kiyaghneqelleqaatnga,	ellngitlu	yukelleqanka.”
B08_06_2Corinthians_V16	“Tamaaken	apalluqluku	Ataneq	pikaalghii,	Uniteki	tamaakut	yuget,	aaftek	ellngitneng.	Saaftegpenaki	ukmanginneghilnguut;	enkaam	tuguklighlleqamsi.
B08_06_2Corinthians_V17	Atakelleqaghpesinga,	enkaam	elpesi	ighneqelleqamsillu	panikelleqamsillu,	piiq	Ataneq	Aghtughyaghqaghhaanghilnguq.”
B08_07_2Corinthians_V7	Ilutughtekaagukut	tagiiqngan	Titus,	iwernga	ilutughllengataghaghtukut	ungipaasinkut	elpesinun	ilutughsaamaniluni.	Ungipaatiinkut	elpesinun	esghaghyupiggnilunga,	qivghuknilunga	seghleliighqelleghpesineng,	kayusighyupiggnilungallu.	Tawaten	pilleghpesi	wanlegi	quyasteghllagaanga.
B08_07_2Corinthians_V1	Piniqegkamni	ilakumtaamni,	Kiyaghneq	tamaakuneng	akequsangllaqaatanganeng	whangkunnun,	ukmangighsaalteki	allaaghhiinaat	nukeggnii	yugusimtallu	taghneghamtallu.	Pelungightengngwaaghelta	qayughllak	alikaghput	Kiyaghneq.
B08_07_2Corinthians_V2	Ilaliiqaghqut	ilugpesigun.	Kina	alngunak	anagngalghiimeng	pingigataghput,	ugpeqillgha	naafqumangitaghput,	talwa	puughneqguusimangitaghput.
B08_07_2Corinthians_V3	Ungipaatngunghitamsi	tamaakuneng	avutkennalusi.	Sivunghani	ungipaatkaqamsi	piniqepiggnilusi,	enkaam	kiyaghtelgusighlleqamsi	nalighmeng	tuqulgusighlleqamsi.
B08_07_2Corinthians_V4	Neghyukeghllaglusi	ayuqamsi,	qukaayugutkepigtamsi.	Kayemeghllagaqaghpesinga.	Enkaam	seghleliilleghllamnni	paninang	tevughaaqunga	quyalleghmeng.
B08_07_2Corinthians_V5	Kaataqngamta	Macedonia-mun,	meghnaalipagningitkaagukut.	Seghleliiqaagukut	tamangani,	yuget	aaghtiiraaqaqiinkut,	teggellghiiqaagukutlu.
B08_07_2Corinthians_V6	Iwernga	Kiyaghneghem	ilutughsaghaqii	iilqengngalghiit,	enkaam	ilutughsaghiinkut	tagistelleghmikun	Titus	whangkunnun.
B08_07_2Corinthians_V7	Qaywa	latamkun	qivghusteghngaamsi,	avuteghqutkengngunghitanka	latanka.	Sivukun	avuteghqesaghtunga	qayughllak	latama	qivghustaghtekangisi.
B08_07_2Corinthians_V8	Quyangunghitunga	latamnun	qivghusimanilusi.	Iwernga	quyaghllaguunga	qivghulleghpesi	allangughtestekaqegkangi	kiyaghtaallesi.	Qivghulleghsi	Kiyaghneghem	atuqegkaqaa	elpesinun,	enkaam	naten	alngunak	whangkuta	aqnightellghitamsi.
B08_07_2Corinthians_V9	Kiyaghneghem	atuqaqaa	qivghulleq	yugnun	avuteghqelluki	seghleghqellghitneng,	yugulillengesqelluki.	Kitum	alngunak	avuteghqutkennaanghitaa	yugulilleq.	Iwernga	qivghulleq	nunameng	pi	tuqustiiquq.
B08_07_2Corinthians_V10	Esghaqaghtegguqun	sangutanga	Kiyaghneghem	apeghiiqaa	qivghulleghpesigun.	Qivghulleghpesi	efqughutesugllagiisi	Kiyaghneghmun.	Elngaatall	ipapighqennaqutkegkaayaghtusi	anaggutellghinnilusi.	Ugumiyagutkaqaghsi	anaggutelleq,	alingruuqaagusillu.	Esghaghyupigtekaqaghpesinga,	pinitun	pikaagusi,	aghyuuqaqaghsillu	anaggutkaq.	Tawaten	pilleghpesigun	ipapighqegkaagusi	apalliinnilusi.
B08_07_2Corinthians_V11	Enkaam	qaywa	tawaten	latayaghngaamsi,	apalluqngunghitaqa	anaggutkaq,	nalighmeng	tawavek	seghletun	pikaanun.	Itupill	latakaqamsi	liigikngwaaghesqellusi	Kiyaghneghem	esghaamanghani	tuun'ngwaaghlusi	whangkunnun	ayuqelghiisi.
B08_07_2Corinthians_V12	Tamaaken	apalluqluku	ilutughtengngaakut.	Ilutughtengnginaghpenaamta,	iwernga	quyaaghataghaghtukut	esghaghluku	Titus-em	quyamallgha.	Qamagllusi	sumeghyalingiitesimaaghsi.
B08_07_2Corinthians_V13	Qanatkegkaqamsi	Titus-mun	efquqnilusi.	Elpesinun	piiqngami	liitkaqii	ipangutangi	sameng	pillghenka	elpesineng	ayuqelghiit,	enkaam	kaynguyagutellghitanka	qanatkillghenka.	Iiwleng	ipapighqelluta	aleghqughaqamsi.	Tawateghpigaq	ipanguut	qanatkilleghput	Titus-mun.
B08_07_2Corinthians_V14	Enkaam	Titus-em	wanlegi	piniqaaghtiisi	sumeghtaghaatkenneghminigu	qaatkutngalleghsi	ellminun.	Upughatkaqegkesillu	alingellelighlusi,	ungellegtellelighlusi.
B08_07_2Corinthians_V15	Quyaghllaguunga	qayughllak	neghyukeghllaglusi	ayuqamsi	samun	tamaghhaanun!
B08_08_2Corinthians_V8	Qelghunghitamsi	tuunisqellusi,	iwernga	ungipaatngwaamsi	naten	ilangit	tuunimatangi.	Enkaam	tuunilleghpesi	ipapighqelleqaa	piniqilleghsi	ipangutanga.
B08_08_2Corinthians_V1	Ugpeqaalgutemni,	whangkuta	liisimakesuwamsi	Kiyaghneghem	nangllegtallghaneng	ugpeqanun	yughaghvigitni	Macedonia-m.
B08_08_2Corinthians_V2	Ikfiqliightelleghllagita	nanghiighsaghallengesteghllakaqiit.	Qaywa	aklumaghllagyaghngaaghmeng,	paninang	quyamaghllakaagut	repall	ighlegpenateng	tuunikaagut	kayusighnaluki	ilangi	ugpeqat.
B08_08_2Corinthians_V3	Ungipaatamsi	tuunikaagut	tuunyaghqaghtutalmegestun,	talwa	tuuniighataghaqaagut.	Tawaten	pikaagut	qayughllak	ellngit	tuuniyulghiit.	Kitum	alngunak	pisqumangitii.
B08_08_2Corinthians_V4	Talwa	aapuquuteghllakaagut	tuunilgusighinaluteng	Kiyaghneghem	yugitnun.
B08_08_2Corinthians_V5	Tuunillghat	uglaqaaguq	sighimakellemnneng.	Sivukluteng	ellmeggneng	pegtut	Ataneghmun,	taagken	whangkunnun	piyukellghakun	Kiyaghneghem.
B08_08_2Corinthians_V6	Titus	elpesinitaqngami	piinlighikaaguq	qerngughtilleghpesineng	manimeng.	Enkaam	kayemaghput	kayusiisaghtiisqellusi	apeghiighesqelluku	nangllekusaghsi	tunusaq.
B08_08_2Corinthians_V7	Salleghpesigun	tamaghhaakun	pinitun	piiqusi:	ugpeqilleghpesigun,	akuzilleghpesigun,	liisimalleghpesigun,	kayusighiyukestalleghpesigun,	piniqilleghpesigunllu	whangkunnun.	Maatemillu	pinitun	piiqitek	tuunilleghpesigun.
B08_08_2Corinthians_V8	Liisimakaghsi	piniqingalleghllaga	Atanemta	Jesus	Christ-am.	Aklungighllagmini	tawalliima	ellmineng	katam	aklumaaghtekaaguq	elpesi	apalluqlusi.	Tawaten	pikaaguq	aklungighisqeqaghllusi	aklumalleghmikun.
B08_08_2Corinthians_V9	Awatangani	elpesi	qerngughtiyuwhaaqaagusi	manimeng,	tuunikaagusillu	qayughllak	tuuniyulghiisi.	Sumemni	whatelluku	piyaqufsigu,	itagnaghnayaghtusi,
B08_08_2Corinthians_V10	nagneghusaqufsigu	piinliqaghsi!	Sagiqngakaagusi	qerngughtiyuwhaaghaqngafsi	manimeng.	Enkaam	sagiqenqigllusi	apeghiighteggu	qerngughtekaghsi.	Tuunitek	tuunilleghqaghpesistun.
B08_08_2Corinthians_V11	Tuuniyupigtekufsi	Kiyaghneghem	tuguklighlleqii	tunusasi.	Piyukaqaa	yuuk	tuunisqelluku	tuunyaghqalgukan,	iwernga	avangiskan	tuuninghisaghngaan.
B08_08_2Corinthians_V12	Nuuqragtistesugunghitamsi	ilasi	nuuqragtinghisimaluki.
B08_08_2Corinthians_V13	Maaten	llileghllaglusi	ayuqusi	enkaam	kayusighyaghqaqasi	tamaakut	aklulghiit.	Iwernga	aklukufsi	taawa	ellngita	kayusighlleqiisi.	Tawaten	pikufsi	kayusiitullequsi	enkaam	atunem	pillequsi.
B08_08_2Corinthians_V14	Katam	Akuzitet	Igaqegkat	igaqellghistun,	“Yuuk	saghnaghllakaq	suyvaghsimangituq,	iwernga	yuuk	saghnapagumangilnguq	aklunaanghituq.”
B08_08_2Corinthians_V15	Iyamsiqayugvikaqa	Kiyaghneq	qayughllak	Titus	kayusighiyugtesteghllakanga	elpesineng	katam	whangkutestun.
B08_08_2Corinthians_V16	Titus	angeghqumakaaguq	elpesinun	pisqesamteggu.	Elpesinun	piyupigtekaaguq,	taana	ellngan	piyukelqaa.
B08_08_2Corinthians_V17	Ugpeqaalgutfut	Titus-mun	maligutesnaqaghput.	Qamagtengngwaaghluteng	ugpeqat	qerngughutkayuget	yughaghvigni	usuqepigtaqaat	ungipaqillghaneng	Pinilghiineng	Ungipaneng.
B08_08_2Corinthians_V18	Taananginaagpenaan,	ugpeqat	nakmikegkaqaat	maligutesqelluku	whangkutgun,	tuuniyaghtuqumta	nangllekusameng	tunusameng	ugpeqanun.	Tawaten	pinguukut	usuqellengesqelluku	Ataneq,	yugnunllu	liitesqelluku	kayusighiyulleghput.
B08_08_2Corinthians_V19	Piraamsinguukut	kitumun	alngunak	seghlequufqaamta	pisqelluta	naten	aflengakaqutfut	taana	tunusaghllak.
B08_08_2Corinthians_V20	Enkaam	tamaaken	apalluqluku	atuqsugaqaghput	Kiyaghneghmi	elqughutngalghii,	yugnillu	elqughutngalghii.
B08_08_2Corinthians_V21	Titus-enkugnunllu	maligutesnaqaghput	ilanga	ugpeqaalgutfut.	Awen	esghaghnaluku	natetulanga	piiqaghput,	piyalghiikut	iiwleng	kayusighiyukestaghluni	ayuqeftuq.	Wanlegi	maaten	kayusighiyugllagughtuq	qayughllak	neghyukeghllakangisi.
B08_08_2Corinthians_V22	Titus	qepghalgutkaqa,	qepghalgusighaqaanga	kayusiinnalusi.	Taakuklu	ugpeqaalgutek	ugpeqat	yughaghvignilnguut	kayagtekaqagket.	Quulvaghllagluku	Christ-a	ayuqaak.
B08_08_2Corinthians_V23	Enkaam	Corinth-eghmiini,	esghaghtesteggu	piniqilleghsi	taakugnun	yugegnun.	Taagken	piniqilleghpesi	ipapighqesleqiit	ugpeqat	yughaghvignilnguut	sangan	qanatkellemnneng	elpesi.
B08_09_2Corinthians_V9	Akuzitni	Igaqegkani	igaqngaaq,	“Ighlellngunani	tuuniiquq	aklumalghiinun;	pinitun	pingallgha	nagneghyaghqaaguq	quunpeng.”
B08_09_2Corinthians_V1	Latatkenghisaghngaamkun	ayuqaqa	tunusaq	tuyughyaghqaghsi	Kiyaghneghem	yugitnun	Jerusalem-em.
B08_09_2Corinthians_V2	Liisimakamsi	kayusighiyuglusi	ayuqusi	enkaam	qanatkaqamsi	ugpeqiitnun	Macedonia-m.	Whaten	pikaagunga,	“Awatangani	ima	ugpeqaalgutet	Achaia-melnguut	yataaghqegkaagut	tuuninaluteng.”	Sagiqelleghpesi	allulluki	ugpeqat	maanlenguut	tuuniyugtestekaqiitlu.
B08_09_2Corinthians_V3	Iwernga	kayaggnaqanka	ilangi	ugpeqaalguteput	elpesinun.	Apalluqaqa	qanatkilqa	elpesineng	temngingufqaan	pisqelluku.	Yataaghqesqesugamsi	katam	whanga	pisqellemtun	elpesi,
B08_09_2Corinthians_V4	luuraq	Macedonia-ghmiit	ilangita	maliggnayukangatnga	Corinth-mun.	Esghaqumisi	yataaghqellghillusi	tunusaghqaghpesineng,	taawa	whangkuta	kayngusaakelleqiinkut,	elpesillu	kaynguyugllequsi.
B08_09_2Corinthians_V5	Enkaam	sumeghtaghaghtunga	sivumni	kayagtekestaghnaluki	ilangi	ugpeqaalguteput.	Tawaten	kayusiilleqiisi	yataaghqesqelluku	akequsaqegkaghsi	tunusaq.	Taagken	kaaskuma	tunusaghsi	apeghiighngallequq,	enkaam	yuget	liisimakelleqaat	tuuniyulleghsi,	nakaan	qayughllak	tuuniyaghqaategpesineng.
B08_09_2Corinthians_V6	Neqamikluku	una,	yuuk	palaghhaghmeng	piitutmeng	piitesighaqumi,	palaghhaan	saghnallequq.	Yuuk	uglaghluku	piitutmeng	piitesighaqumi,	uglaghluku	saghnallequq.
B08_09_2Corinthians_V7	Tamaghhaghpesi	sumeghtaghaatkiteggu	tuunilleghqaghtutalesi.	Ighlegumaghpesi	tuunigpenasi	nalighmeng	tuuniyaghqaategpesineng.	Iwernga	quyakusiqluku	tuuniiqitek	qayughllak	Kiyaghneghem	piniqii	tawatelnguut	tuunistet.
B08_09_2Corinthians_V8	Kiyaghneghem	tuunyaqlegwiisi	aklukegkaghpesineng	qaayghulluku.	Enkaam	iiwleng	sameng	alngunak	pilwaaqellequsi,	siipngaanllu	kayusiitesqelluki	ilasi.
B08_09_2Corinthians_V9	Kiyaghneghuuq	tuunikayuk	piitutmeng	piitesighaghtemun,	neqmengllu	neghyaghqameng.	Tuunelleqaa	qamaglluku	piitun	aklukegkaghsi,	nagusleqiillu.	Enkaangam	unataghllagllequsi	qayughllak	ighlegilnguusi.
B08_09_2Corinthians_V10	Sakun	tamaghhaakun	aklungighisleqiisi,	naran'ngunaan	tuunisqellusi	salleghmi	tamaghhaani.	Enkaam	tuunilleghpesigun	whangkutgun	uglalghiim	iyamsiqayugvikelleqaat	Kiyaghneq.
B08_09_2Corinthians_V11	Kiyaghneghem	yugita	Jerusalem-emelnguut	allgeghlleqiit	aklukegkateng	tunusaghpesigun.	Enkaam	yulghuteghllaget	iyamsiqayulleghmeng	tevughallequt	Kiyaghneghmun.
B08_09_2Corinthians_V12	Tuunyaghqaghpesigun	ipapighqellequsi	ugpeqinganilusillu	qaatkutnganilusillu	Pinilghiinun	Ungipaanun	Christ-am.	Tamaaken	apalluqluku	yuget	usuqelleqaat	Kiyaghneq.	Usuqelleqaatlu	ighlellngunasi	tuunilleghpesineng	Jerusalem-eghmiinunllu	ilangitnunllu.
B08_09_2Corinthians_V13	Enkaangam	piniqepigllusi	yughaatkelleqiisi	apalluqluku	piniqelleghrugllak	Kiyaghneghem	tuun'ngakanga	elpesinun.
B08_09_2Corinthians_V14	Yeqay	iyamsiqayugvikelteggu	Kiyaghneq	tunusaanun	akuzitet	apeghpagningilkangat.
B08_10_2Corinthians_V10	Ilangita	piiqiit	Paul-em	latangi	seghleghllaguniluki	aghsaaghmikaghnganiluki,	naqam	whangkunninneghmini,	aghsaan	ayuqaquq,	akuziyiitaquqlu!
B08_10_2Corinthians_V1	Ilangita	yugpesi	piiqaatnga	tetugtaghnilunga	elpesininnemni,	iwernga	tetugiganniiqaatnga	elpesininneghinnemni.	Whanga	Paul,	whangamneng	katam,	Christ-am	qusevegngallghakunllu	piniqellghakunllu,
B08_10_2Corinthians_V2	tetugtesneghitaghhnakefsinga	laalighfikenqigtekumsi.	Iwernga	tetugyaghqaqenghilkumki	tamaakut	yuget	pilghiit	kiyaghtengngunilunga	nunam	yugistun,	elngaatall	tetugnaanghitanka.
B08_10_2Corinthians_V3	Nunametngughngaamta	pilluwiigatukut	nunam	yugan	pilluwallghistun.
B08_10_2Corinthians_V4	Guututet	pilluwaasiput	nunam	yugan	guututkenghitii.	Guututeput	Kiyaghneghem	aghtughyaghqaanghillghaneng	pilguut.	Naafqesaqlegwiit	ayepsugilnguut	mingllutet	anguyagem	nekefquqii	yuget	uvitangitgun.
B08_10_2Corinthians_V5	Taakutgun	guututetgun	naafqaqaput	anguyagem	iqlengii,	sumeghneghitlu	aangaayugneghet.	Apeghtughillghita	amigighaqiit	yuget	liitelleghqiitneng	Kiyaghneghmeng.	Katam	pilluwaghtet	tugutellghistun	anusimingllaghyaghqameng,	whangkutallu	tugwaaqaput	qamaglluki	sumeghneghet	qaatkutesqelluki	Christ-amun.
B08_10_2Corinthians_V6	Christ-amun	qaatkutngngwaaqufsi,	taawa	aghyuughiyaghqaaghllequkut	qaatkunneghilngughnun.
B08_10_2Corinthians_V7	Nanqigtiiqusi	esghallghiinaghpesigun.	Christ-amun	pikepestaaghnikufsi,	neqamikluku	whangkutallu	Christ-am	pikiinkut,	elpesistun.
B08_10_2Corinthians_V8	Kayngukigataqa	qanatkivleghapalqa	Atanghem	igleghutistengughtestekanganga	elpesinun.	Tawaten	pikaaguq	whangkunnun	kayemesqelluku	ugpeqilleghsi,	nakaan	naafqennaluku.
B08_10_2Corinthians_V9	Sumeghtaghaghpenasi	alingesnaqutkengngunilusi	latamkun.
B08_10_2Corinthians_V10	Tamaakut	yuget	tawaten	pikat	liigiklitgu	sameng	pilleghput	latatgun,	tamaakunguut	ataasit	piyaghqaput	ellngitnun	pikumta.
B08_10_2Corinthians_V11	Inglunnaqutkennaanghitukut	tamaakunun	aangaayuglleghhiinun.	Sumeghtaghaghaqut	aangniluteng	qayughllak	ungipaatutaqelghiit	aangniluteng.	Nalluughhaghmeng!
B08_10_2Corinthians_V12	Qukaayugutkennaanghitaghput	alngunak	qepghaqaq	Kiyaghneghem	kayagusimangilkanga	whangkunnun.	Iwernga	qukaayugutkengnginaghlleqaghput	qepghaqaq	kayagutkaa	whangkunnun.	Elpesillu	ilatngaasi	qepghaqamnnun.
B08_10_2Corinthians_V13	Sivulighpigaagukut	ungipaqiyaghtuqani	elpesinun	Pinilghiineng	Ungipaaneng	Christ-am.	Enkaam	alpagigataghput	qepghaqaq	Kiyaghneghem	kayagutkaa	whangkunnun.
B08_10_2Corinthians_V14	Qukaayugutkelleqaghput	taananginaq	qepghaqaq	pikaghput,	nakaan	ilangita	qepghaqaat.	Ugpelleghtughtekufsi	sighimaakut	kayusighataghiisqelluta	qepghaqamnneng.
B08_10_2Corinthians_V15	Enkaam	ungipaqiyaghtughllequkut	Pinilghiineng	Ungipaneng	ilangitnun	nunat.	Qukaayugutkesugunghitaghput	qepghaqaq	ilangita	apeghiiqaat.
B08_10_2Corinthians_V16	Iwernga	igaqngaaq	Akuzitni	Igaqegkani	whaten,	“Kina	alngunak	qukaayugsukumi,	qukaayugutkelligu	Atanghhiinaq.”
B08_10_2Corinthians_V17	Atanghem	tugukliigatii	pinighnilghiit.	Itupill	Atanghem	tuguklighaqii	tamaakut	pinighniluki	pikani.
B08_11_2Corinthians_V11	Kayutengllanghitutemneng	elpesinun,	sumeghpesinii-i	piniqenghinnilusi	pitsi	whangamnun?	Kiyaghneghem	liisimakaa	piniqilqa	elpesinun.
B08_11_2Corinthians_V1	Sighimakamsi	nekeggmetutesqellunga	akuzikuma	temngitwhalghiistun	natengiighhaq.	Nekeggmetuteqaghtengnga.
B08_11_2Corinthians_V2	Qungyaghaqunga	Kiyaghneghem	qungyaqellghatun	elpesi,	qayughllak	tuusimaamsi	Christ-amun.	Pelungilngughestun	ugiighnaqelghiistun	aang'ghusimaamsi	ellnganun,	ugikesqelluku	ellnginaa.
B08_11_2Corinthians_V3	Iwernga	alingutkaqamsi	anguyagem	puughhnayukangisi,	katam	tawaten	nemeghyam	peghqiniqutkelluku	puughtellghatun	Eve.	Enkaam	elpesi	piniqnanighwaaghnayukafsigu	Christ-a.
B08_11_2Corinthians_V4	Ungipaqaqngamteki	Pinilghiit	Ungipat	elpesinun,	ugpeqegkaqaghsi	Jesus,	tuguklighagsillu	Agleghnalghiik	Taghneghak.	Iwernga	nagasukestaghluki	ayuqegkaqasi	ungipaqiyaghtulghiit	ilanganeng	Jesus-em.	Tuguklighiyugtusillu	ilanganeng	taghnegham,	ugpeqsukaqasillu	ilangi	pinilghiit	ungipat.
B08_11_2Corinthians_V5	Tamaakut	ungipaqistet	apostle-nguniluteng	piiqut.	Sumeghmeggni	aangwaaghuniiqut	apostle-et.	Iwernga	liisimakanka	aangwaaghunghitut	whangamneng.
B08_11_2Corinthians_V6	Akuzillgiteghngaaghma,	liisimaghllagtunga.	Uglaghngaan	liigikestaqamsi	liisimallemneng.
B08_11_2Corinthians_V7	Elpesinun	akileghtughsaqumangitunga	ungipaqaqngamki	Pinilghiit	Ungipii	Kiyaghneghem.	Tawaten	pikaagunga	qusevegllunga	quulvaghnalusi.	Seghleghqesingaa-a	tawaten	pilunga?
B08_11_2Corinthians_V8	Ugpeqat	ilangitnilnguut	yughaghviget	akileghtuqaqaatnga	elpesinillunga.	Wayaqallghuughanka	maningitneng	kayusiinnalusi.
B08_11_2Corinthians_V9	Elpesinitaqngama	ughleghiightellghitamsi	kayusiitesqellunga	aklukegkamneng.	Ugpeqaalgutet	Macedonia-meng	tagitkaqaatnga	sameng	tamaghhaaneng	aklukegkamneng.	Enkaam	aapfikellghitamsi	aklukegkamneng,	aapfiknaanghitamsi.
B08_11_2Corinthians_V10	Kitum	alngunak	Achaia-mi	aghuliighhnaanghitaa	qukaayugtelqa	taagken.	Tawaten	piinga	Christ-am	ipapighqellghakun	whangamnilngughqun.
B08_11_2Corinthians_V11	Taawa	ighsakiivikumanginaghnaqamsi	manigpesineng.	Tawaten	piiqunga	qukaayuggnaniisqelluki	apostle-esighwaaghet	whangkutestun	qepghaghnilghiit	akileghtuusangunateng.
B08_11_2Corinthians_V12	Tamaakut	yuget	apostle-esighwaaghuut	puughtilghiit	yugneng	iqlengiqelleghmegteggun.	Yugnun	sumeghtaghaatkestaqut	Christ-amun	apostle-epiikniluteng.
B08_11_2Corinthians_V13	Taamengwhaqun.	Talwa	Tughneghaq	allangughtaquq	ellmineng	katam	aliighyaghqaaluni	kuukgutngalghiitun	yaqulegtun.
B08_11_2Corinthians_V14	Enkaam	saghiighaniitut	Tughneghaam	qepghaghtengi	tawaten	pikumeng.	Yugnun	sumeghtaghaatkestaqut	elqughutngalghiinguniluteng	qepghaghtengi	Kiyaghneghem.	Iwernga	kenlemi	Kiyaghneghem	aghyuughlleqii	elqughutngalghiimeng	aghyuulleghmeng	anaggutellghitnun.
B08_11_2Corinthians_V15	Alla	piimsi,	kitum	alngunak	sumeghtaghaatkenghillinga	temngitwhangulunga.	Iwernga	tawaten	sumeghtaghaatkengngukufsinga,	tugukliqaghtengnga	temngitwhangulunga.	Taagken	whangallu	qukaayugtevleghaghllequnga.
B08_11_2Corinthians_V16	Qukaayugutkelqa	whangamneng	Ataneghmeng	pingunghituq.	Itupill	akuzinguunga	temngi	pilghiistun.
B08_11_2Corinthians_V17	Uglalghiit	ugpeqaanghilngughestun	qukaayugtaqut	qepghaqameggneng,	enkaam	whangallu	tawaten	qukaayugllequnga.
B08_11_2Corinthians_V18	Sumeghpesini	peghqinepiggnilusi	piiqusi.	Enkaam	quyakusiqluku	nagataqasi	temngitwhalghiit.
B08_11_2Corinthians_V19	Tuguklighaqasi	qelellghit	nikimqun	elpesi	qepghaghtelaaghet	ellngitnun.	Kagukaqestaqusi,	teglegvikestaqusi,	ukaliqestaqusillu,	talwa	gginaghpesigun	qasaghtestaqlusi.
B08_11_2Corinthians_V20	Kaynguyugtunga	kayaatepigtukut	tawaten	pilleghqamnneng	elpesinun	tamaakustun	apostle-esighwaaghestun.	Kina	alngunak	qukaayugsaghqaakan,	whangallu	qukaayugllequnga.	Iwernga	tawaten	pilleghqaq	temngitwhanguuq.
B08_11_2Corinthians_V21	Taakut	apostle-esighwaaghet,	Hebrew-ngwaat?	Whangallu	Hebrew-nguunga.	Israel-eghmiingwaat?	Whangallu	Israel-eghmiinguunga.	Abraham-em	kingunqakii?	Whangallu	kingunqaanga.
B08_11_2Corinthians_V22	Christ-am	qepghaghtekakii?	Iwernga	whanga	pinighataghaghtunga	qepghaghta	ellngitneng.	Taawa	akuziinga	nallekaghnilngughestun.	Qepghaghataghaqaagunga	ellngitneng,	anusiminglaghvigmetaaghaqaagungallu	ellngitneng.	Kagsagmillengegkaagunga	kestekaanghilngughmeng,	uglaghngaan	tuquvzighaataqaagunga.
B08_11_2Corinthians_V23	Tallimagyagneng	Jews-et	igleghutistengita	kagsagmigtestaataghaatnga.	(39-ngwaaqut	ataasit	kagsagmillghet.)
B08_11_2Corinthians_V24	Rome-eghmiit	umiilwaaghita	pingayuneng	anaguleghtestekaqaatnga.	Ataasimeng	ilangita	yuget	milughpagaataghaatnga.	Pingayuneng	angyiighututaqaanga	enkaam	ataasimeng	unulqusiq,	aghnelqusiq	uughhutkaqaanga	kelliini.
B08_11_2Corinthians_V25	Uglapiglleghhiimi	igleghallemni	elngaatall	yakughniightunga	kiiwni,	wayaghniighteneng,	talwa	yulgutemnengllu,	Gentile-enengllu.	Yakughniightungallu	neghllagni,	kilgaani,	kelliinillu.	Talwa	yakughniightunga	ugpeqaalgutesighwaaghneng.
B08_11_2Corinthians_V26	Ughleghiighllakaagunga,	piyaqliighaqlunga.	Ilangani	qavaghpenanga,	iyataghngaaqlunga,	meqsugngaaqlunga.	Awen	neqngitaqlunga,	azigutiitaqlunga,	ghhuutaqlungallu	aatkiitem.
B08_11_2Corinthians_V27	Tamaakut	saaghwitgun,	aghhutanga	tamaghhaan	sumeghyalitkegkaqanka	ugpeqaalgutet	tamaghhitni	yughagvigni.
B08_11_2Corinthians_V28	Ugpeqaalgutem	ugpeqillgha	kayaanneghani,	whangallu	kayaataqunga.	Ugpeqaalguta	kitum	seghleghqesneghagu,	sakritaqunga.
B08_11_2Corinthians_V29	Qukaayuggnaqngukuma,	qukaayugllequnga	kayaalliqusimneng.
B08_11_2Corinthians_V30	Kiyaghneghem	liisimakaanga	iqlengiqnaanghitunga.	Ellnga	Atakaa	Atanghem	Jesus-em,	usuqsaghqaq	quunperugllak.
B08_11_2Corinthians_V31	Damascus-mellunga,	governor-em	tugustesukaqaanga.	(Umiilgem	Aretas-em	governor-ngughtestekaqaa.)	Enkaam	tugusqellunga	pilluwaghteni	kelengakistekaqii	neghllagem	amigllagitni.
B08_11_2Corinthians_V32	Iwernga	ilakumtaaghma	ukigtekaqaatnga	pasketegnekun	mingllutem	qergesegkenkun	enkaam	anakaagunga	governor-meng.
B08_12_2Corinthians_V12	Elpesinillunga	nekeglluwaan	uglaapiglleghhiit	allaaghhiinaat	allaaghlluwhaghtillghet	pikaqanka.	Tamaakut	ipapighqaatnga	apostle-epiigutka.
B08_12_2Corinthians_V1	Qukaayugsaghqaagunga,	aneghneghqusiinghiteghngaan.	Paninang	ungipaannaqamsi	esghaghwaallemneng,	Atanghemllu	aliighquqaaneng	whangamnun.
B08_12_2Corinthians_V2	Liisimakaqa	yuuk	Christ-amelnguq.	Qula	estamat	siipneqluki	ayumiqulleghni	agani	naghughtekani	Kiyaghneghem	mayuutqaghtekaqaa	pingayaanun	qilagem.	Nallukngwaaghaqa	yuuk	yugusiminitutanga	nalighmeng	yugusimineng	aan'ngakaatanga,	iwernga	Kiyaghneghem	liisimakaa.
B08_12_2Corinthians_V3	Liisimakaqa	taana	yuuk	Kiyaghneghem	mayuutqaghtekaqaa	Paradise-mun.	Nallukngwaaghaqa	yuuk	yugusiminitutanga	nalighmeng	yugusimineng	aan'ngakaatanga,	iwernga	Kiyaghneghem	liisimakaa.
B08_12_2Corinthians_V4	Tawani	nagatkaqii	sangwaat	apeghyaghqaanghilnguut.	Tamaakut	iinghutkaagut	yugmun	akuzitkesaghqaaluteng.
B08_12_2Corinthians_V5	Qukaayugutkennaqaqa	taana	yuuk,	iwernga	qukaayugutkennaqenghitunga	whangamneng	iwerngaqun	kayaalliqusiqegkaghhiinamneng.
B08_12_2Corinthians_V6	Qukaayugutkesukuma	whangamneng,	temngingunaanghitunga	qayughllak	apeghlleqaqa	ipapilleq.	Iwernga	qukaayugutkennanghitunga	whangamneng,	qayughllak	yugnun	sumeghtaghaatkesugtunga	elqughllunga	esghapallghitgunllu	nagatellghitgunllu	whanga.
B08_12_2Corinthians_V7	Kiyaghneghem	aliightekaqeghngaaki	whangamnun	uglaapiglleghhiit	sangwaat	qilagmi,	qukaayugtestesunghitaanga.	Enkaam	Kiyaghneghem	qusevegtesqellunga	sikughllungestaanga	yugusimkun.	Taana	sikughlluk	ungipaghtenguuq	Tughneghagh-meng.	Taam	ikfiqestaanga	qusevegngasqellunga.
B08_12_2Corinthians_V8	Pingayuneng	ketwell	Ataneghmun	yughaghaqunga	iqitesqelluku.
B08_12_2Corinthians_V9	Iwernga	piinga,	“Kayusilqa	naamaaq	elpenun	suflughtesqelluku	taana	ikfiqelleq	qayughllak	aghtughyaghqaanghilqa	iknaqelleghpigaagwaquq	kayaalliqneghpeni.”	Enkaam	quyakusiqluku	qukaayugtaqunga	kayaalliqusimneng	whangamnitesqelluku	Christ-am	aghtughyaghqaanghillgha.
B08_12_2Corinthians_V10	Taana	apalluqluku	quyaaqunga	kayaalliqnganemni,	seghlequullengnemni,	piyaqliinemni,	amyuutkellengnemni,	allaaghhiinaghmengllu	seghleliinemni	Christ-a	apalluqluku.	Qayughllak	kayaalliqnganemni	taawa	iknaqaqunga.
B08_12_2Corinthians_V11	Akuzinguunga	temngitwhastun,	iwernga	elpesi	tawaten	pistaghpesinga.	Elpesi	pinitun	akuzitkesaghqaqsaghaghpesinga	ilagpesinun.	Qaywa	sasiinghiteghngaaghma,	tamaakut	“aangwaaghet	apostle-et”	aangwaaghunghitut	whangamneng.
B08_12_2Corinthians_V12	Sakaqsingi	ugpeqat	ilangitnilnguut	yughaghviget	elpesinun	pimangilkemneng?	Ataasighhiinaq	allanguuq,	akilguqumangitamsi.	Seghevutaghtengnga	anagsimakumsi!
B08_12_2Corinthians_V13	Laalighfiknaqaqamsi	pingayiitkun,	iwernga	ughleghiighutkestesunghitunga	elpesinun.	Elpesi	sumeghmikaqamsi,	nakaan	saghyasi.	Taghnughhaqelghiistun	ayuqamsi.	Taghnughhaat	aflengakiyaghqaanghitut	angayuqameggneng,	iwernga	angayuqat	aflengaksaghqaqiit	taghnughhateng.
B08_12_2Corinthians_V14	Tuunyaghqaaghtamsi	sameng	tamaghhaaneng	whanga	pimneng,	talwa	whangamneng	tuunellequnga	elpesinun.	Piniqataghanemsi,	llangaqa	elpesi	piniqepagigataghpesinga.
B08_12_2Corinthians_V15	Elpesillu	whangallu	liisimakaghput	ughleghiightesimangitamsi.	Iwernga	ilagpesi	anaggusimaniitnga.	Piiqut	puughneqguunnilusi	iqlengiqellemkun.
B08_12_2Corinthians_V16	Naten	tawaten	pistemsi?	Sakengegkaazinga	elpesineng	kayagtaqngamki	yuget	elpesinun?
B08_12_2Corinthians_V17	Kayagtekaqaqa	Titus	elpesinun	pisqelluku,	ugpeqaalgutfutlu	maligutesqaqa.	Titus-em	puughtekaqisii?	Nakaa,	Titus-lu	whangkutung	qepghaqaghpung	ataasiiguq,	ataasikun	taghneghakun.
B08_12_2Corinthians_V18	Sumeghpesinii-i	elpesinun	ipapighqennaqutkestegneguu	anaggutellghinnilutung?	Nakaa!	Kiyaghneghem	nagaquumanghani,	akuziiqukung	Christ-am	akuzisqellghatun.	Piniqegkamni,	sangwa	qamaglluku	piiqaghpung	iknaqughsaghnaluku	ugpelleghsi.
B08_12_2Corinthians_V19	Sumeghyalitkaqamsi	elpesinun	kaaskuma	esghaqumsi	allaknayukamsi	whanga	sighimakellemneng.	Elpesillu	whanga	esghaqufsinga	allaknayukafsinga	sighimakelleghpesineng.	Sumeghyalitkaqamsi	aghivatngunayukafsi,	aqinakutngunayukafsi,	sakraatutngunayukafsi,	ellnginaayugutngunayukafsi,	seghlequughutngunayukafsi,	yiillgitngunayukafsi,	qukaayugutngunayukafsi,	suuglliqutngunayukafsi.
B08_12_2Corinthians_V20	Sumeghyaliiqunga	alla	takukumsi	Kiyaghneghma	kayngusaaknayukanganga	sivugpesini	apalluqluki	seghleghqellesi.	Enkaam	qivghughllagllequnga	qayughllak	uglalghiini	elpesi	seghleghqumanginaagusi	avuteghqegpenasi.	Paninang	sumeghtaghaghaqusi	sex-meng	pelunginneghilngughmeng,	sex-a	seghletun	atuqaqaghsi,	sex-ellghetlu	anagngalghiit	nuqetusigatasi.
B08_13_2Corinthians_V13	Qamaglluteng	ugpeqaalgutet	piniqiisinguq.
B08_13_2Corinthians_V1	Una	pingayiitkaa	laalighhnaqelleghma	elpesinun.	Akuzitni	Igaqegkani	igaqngaaq	whaten,	“Yuuk	anaggusimanikatgu,	maalghuk	nalighmeng	pingayut	liisimakistet	ipapighqesaghqaqaat	anaggutellgha.”
B08_13_2Corinthians_V2	Tuunglighhaani	laalighfikaqngamsi	kelengasaaqaqamsi	tamaakut	sivunghani	seghleghqelghiit.	Ilangitlu	kelengasaaqaqanka,	taginqigtekuma	aghyuughmiglleqniluki	seghleghqumanginaqata.	Tamaanneghiteghngaaghma	kelengasaaghnaqanka.
B08_13_2Corinthians_V3	Whangamnun	ipapighqestesukesi	Christ-a	akuziiqutanga	whangamkun.	Christ-a	kayaanneghituq	aghyuughmikumisi,	itupill	aghtughyaghqaanghituq.
B08_13_2Corinthians_V4	Qaywa	Christ-a	kayaatkaayaghtuq	qaquuraghaqngamegteggu,	maaten	kiyaghtengnguuq	Kiyaghneghem	aghtughyaghqaanghillghakun.	Whangkutallu	kayaatukut	katam	Christ-am	kayaatkaayallghatun.	Iwernga	elpesinitkumta	kayusiilleqamsi	Kiyaghneghem	aghtughyaghqaanghillghakun.
B08_13_2Corinthians_V5	Yuvghiightek	elpesineng	liigikesqelluku	ugpeqepiigutsi	Jesus	Christ-a.	Liigikenghistegguu-u	Jesus	Christ-a	kiyaghtengngutanga	ilugpesini?	Ilugpesininneghitngukan,	taawa	ugpeqepiillghitaghsi.
B08_13_2Corinthians_V6	Sunanguq	liigikiteggu	Kiyaghneghmun	itagnaqumaniluta.
B08_13_2Corinthians_V7	Yughaghaqukut	Kiyaghneghmun	kayusiitesqellusi	anaggutefqaafsi	pisqellusi.	Iwernga	yughaangunghitukut	ipapighqennaluku	elpesinun	Kiyaghneghmun	itagnaqumaniluta.	Itupill	whangkuta	yughaatkaqamsi	elqughutngaan	pisqellusi,	qaywa	yuget	pighngiinkut	itagnaqellghinniluta	Kiyaghneghmun.
B08_13_2Corinthians_V8	Kipullginaaghpagningitaghput	ipapilleq;	itupill	ilapgayaghqaqaghput.
B08_13_2Corinthians_V9	Quyaaqukut	kayaannemta,	iknaqnguneghpesini.	Enkaam	yughaatkaqamsi	veghunneqigtesqellusi	kiyaghtesqesullghanun	Kiyaghneghem.
B08_13_2Corinthians_V10	Tamaaken	apalluqluku	lataaqamsi	elpesinun	pivagilgama	qayughllak	nanqigsunghilkemsi	aghyuughmigyaghqaalusi.	Atanghem	qelqaqaanga	nanqigtestengulunga	elpesinun.	Enkaam	nanqigsugamsi	kayusiinnalusi	ugpeqilleghtughtesqellusi,	nakaan	kayaalisqellusi.
B08_13_2Corinthians_V11	Ugpeqaalgutemni,	tawaten'ngam	piinga.	Quyangatek.	Veghutek	kiyaghtesqesullghanun	Kiyaghneghem.	Pisqesullemtun	pitek.	Kiyaghtek	itagnaqullusi,	nekeggmetullusi.	Enkaam	Kiyaghneq	tenemenga	piniqellghemllu	nekeggmellghemllu	elpesinilli.
B08_13_2Corinthians_V12	Quyakututaqitek	agleghnalghiikun	naalleghqun.
B08_13_2Corinthians_V13	Nangllegtallgha	Atanghem	Jesus	Christ-am,	piniqellghallu	Kiyaghneghem,	qerngaghmetellghallu	Agleghnalghiim	Taghnegham	elpesinilli.
B09_01_Galatians_V1	Ukut	latat	Paul-meng	pinguut,	apostle-meng.	Yuget	nakmikellghitaatnga	apostle-ngulunga,	talwa	kayagtellghitaatnga.	Apostle-nguughtekaagunga	Jesus	Christ-akunllu	Kiyaghneghqunllu	Atakun,	unguvaghtestikaq	ellnganeng	tuqulleghmeng.
B09_01_Galatians_V2	Lataaqamsi	ugpeqani	Galatia-melngughni.	Qamaglluteng	ugpeqaalgutma	maanlenguut	piniqiisinguk	whangamnun	maligulluteng.
B09_01_Galatians_V3	Kiyaghneghem	Atamta,	Atanemtallu	Jesus	Christ-am	nanglleklisillu	nekeggmellelguslisilillu.
B09_01_Galatians_V4	Christ-a	ellmineng	aghqutkegkaaguq	seghleghqellemnnun,	itemunnaluta	whaken	seghleghmeng	kiyaghtaalleghmeng.	Kiyaghnemta	Atam	piyukellghatun	pikaaguq.
B09_01_Galatians_V5	Enkaam	Kiyaghneq	usuqellengli	quunperugllak	kenlengunaan.	Amen.
B09_01_Galatians_V6	Saghiighayagutamsi	aawallu	pegtaghtaghsi	tuqlughistezi	nangllegtallghakun	Christ-am,	tuguklighiisi	allaneng	“pinilghiineng	ungipaneng”.
B09_01_Galatians_V7	Avaqraggiituq	alla	“pinilghiineng	ungipaneng”.	Iwernga	ilangita	yuget	teggellghiightestaqiisi	allangughhnaqutkelleghmegteggun	Pinilghiit	Ungipat	Christ-ameng	ayuqelghiit.
B09_01_Galatians_V8	Qaywa	yaqulek	qilagmeng,	nalighmeng	nalimta	whangkuta	ungipaqegkumteki	“pinilghiit	ungipat”	allanguluki	ungipaqegkamnneng	elpesinun,	taana	ungipaqilghi	Kiyaghneghem	nanqiglligu	aghyuulleghmun.
B09_01_Galatians_V9	Sivunghani	ungipaatkaqamsi,	whaa	ungipaannaqlaataghamsi,	kitum	alngunak	ungipaqegkumiki	“pinilghiit	ungipat”	allanguluki	ugpeqegkaghpesineng,	Kiyaghneghem	nanqiglligu	aghyuulleghmun.
B09_01_Galatians_V10	Tawaten	akuzillemkun	efqughhnaqutkengngunghitanka	yuget.	Nakaa,	Kiyaghneghhiinaaguq	efqughsukaqa.	Paninang	yugnun	efqughtinaqutkengngukuma,	Christ-amun	qepghaghtengunaanghitunga.
B09_01_Galatians_V11	Ugpeqaalgutemni,	una	liisimakesugaqa	elpesinun,	Pinilghiit	Ungipat	ungipaqaqegkenka	yugneng	pingunghitut.
B09_01_Galatians_V12	Nagaquqaqenghitanka	yugneng,	talwa	kitum	alngunak	apeghtuutkumangitii	whangamnun.	Jesus	Christ-am	aliightekaqii	whangamnun.
B09_01_Galatians_V13	Nagaquqaqaghsi	natesaatka	maligtengnguluki	Jews-et	kiyaghtaallghit.	Elngaatall	nangllegyullngunanga	amyuutkegkaqanka	ugpeqat,	taakunginaghhaagneng	aviighutesnaqutkegkaqanka.
B09_01_Galatians_V14	Ingyaqaqanka	allulluki	angtaalgutenka	atuqnguluki	Jews-et	kiyaghtaallghit,	qayughllak	sagiqneghllaguyaghtunga	sivunemta	nangaghneghitnun.
B09_01_Galatians_V15	Iwernga	allgeghumangillunga	Kiyaghneghem	nakmikegkaqaanga,	nangllegtalleghmikun	tuqluqaqaanga.
B09_01_Galatians_V16	Enkaam	whangamnun	aliightekaqaa	kinangutanga	Ighneni	ungipaqesqelluku	Gentile-enun.	Kinkunun	alngunak	akuzitkesaghtullghitaqa	taana,
B09_01_Galatians_V17	talwa	Jerusalem-etellghitunga	akuzitkennaluku	apostle-ngughtekanun	sivumni.	Yeghlegi	Arabia-mun	piinga.	Tagtalmi	uteghnightunga	Damascus-mun.
B09_01_Galatians_V18	Tamaani	pingayut	ayumiqullghet	atughluki	Jerusalem-etunga	aleghqughnaluku	Cephas	(Peter).	Ellnganitunga	akimigaq	unuk.
B09_01_Galatians_V19	Kina	alla	apostle-a	aleghqunghitaqa	iwerngaqun	James,	Atanghem	anglegutanga.
B09_01_Galatians_V20	Aapqanka	ukut	ipanguut,	Kiyaghneghem	liisimakaanga	iqlengiqngunghitunga.
B09_01_Galatians_V21	Taagken	igleghaanga	Syria-munllu	Cilicia-munllu.
B09_01_Galatians_V22	Tamaani	Judea-mi	ugpeqat	Christ-akun	salin	nalliigalkangatnga	gginasaghqughlunga.
B09_01_Galatians_V23	Taawanginaq	liisimakaat	nagaqulleghteng	whaten,	“Yuuk	amyuqetiqestekegkaghput,	naafqiinaqutkegkaqlu	ugpeqillemnneng	Christ-ameng	maaten	whaa	ungipaqiiquq	ugpeqilleghmeng	Christ-akun!”
B09_01_Galatians_V24	Enkaam	Kiyaghneq	usuqaqaat	whanga	apalluqlunga.
B09_02_Galatians_V1	Qula	estamat	siipneqluku	ayumiqulleq	atughluku	uteghnightunga	Jerusalem-emun;	Barnabas-em	maligtaanga	Titus-lu	kelqaqa.
B09_02_Galatians_V2	Kiyaghneghem	liigikestaanga	Jerusalem-etesqellunga.	Kaasamta	ugpeqat	igleghutistenginiit	qerngughutaghtesqanka.	Tawani	ungipamsugutanka	naten	Gentile-enun	ungipaqillemneng	Pinilghiineng	Ungipaneng.	Tawaten	pikaagunga	luuraq	taakut	igleghutistet	apeghtughillghenka	temnginguninayukatki	sivunghanillu	maatenllu.
B09_02_Galatians_V3	Liigikanka	apeghtughillghenka	tuguklighiit	qayughllak	maligtisteka	Titus,	Greek-ngughngaan,	circumcise-esqenghilkangat.
B09_02_Galatians_V4	Iwernga	ilangi	ugpeqasighwaaghet	aksaqluku	ilatut	whangkunnun	riirnginaluku	itemngalleghput	Christ	Jesus-kun.	Qepghaghtelaaghughhneqigtesqelluta	piinkut	Liilightuusaanun.
B09_02_Galatians_V5	Ellngitnun	malighqutaqellghitukut	talwa	natengiighhaq	almesiqesqelluki	ipangullghit	Pinilghiit	Ungipat	apeghtuusaqellemtestun	elpesinun.
B09_02_Galatians_V6	Taakut	ugpeqat	igleghutistengita	allangughsimangitiit	Pinilghiit	Ungipat	ungipaqaqegkenka.	(Igleghutistenguyaghngaata,	whangamni	allangughutngitut	qayughllak	Kiyaghneq	taniillghituq.)
B09_02_Galatians_V7	Igleghutistet	liigikumaat	Kiyaghneghmun	neghyukusimaniluki	whangamnun	Pinilghiit	Ungipat	ungipaqesqelluki	Gentile-enun,	katam	tawaten	neghyukutellghatun	Peter-mun	Pinilghiit	Ungipat	ungipaqesqelluki	Jews-enun.
B09_02_Galatians_V8	Katam	Kiyaghneq	qepghaqaaguq	Peter-kun	apostle-kennaluku	Jews-enun,	whangamkunllu	qepghaqaaguq	apostle-kennalunga	Gentile-enun.
B09_02_Galatians_V9	Enkaam	taakut	igleghutistet,	James-enkut	Peter-enkut	John-enkut,	nekevghatilghiit	ugpeqanun,	liigikaat	Kiyaghneghmun	tunusalisimanilunga	tawaten	qepghiisqellunga	Gentile-enun.	Tamaaken	apalluqluku	Barnabas-lu	iiggepung	aghulatiit	tuguklighniluku	qepghaangulleghpung	Gentile-enun,	ellngit	Jews-enun.
B09_02_Galatians_V10	Taananginaq	puygusnanighaat	kayusiitesqelluki	aklumalghiit,	taanata	nagneghusupigtekegka.
B09_02_Galatians_V11	Tagtalmi	taakwani	Peter	Antioch-melluni	sameng	anaggutkaq.	Enkaam	sivungitni	ugpeqat	aghyuughmigaqa	anaggutellghaneng	apalluqluku.
B09_02_Galatians_V12	Peter	neghelgusighikayuguyalghii	Gentile-et	ugpeqiitneng	kenlanga	James-em	yuget	Antioch-etestellghitnun.	Iwernga	kaasata	neghelgusighnanighii	Gentile-et,	aaftekaqlu	ellngitneng.	Tawaten	pikaalghii	qayughllak	alingelghii	taakut	yuget	sagiqutngukangit	Gentile-et	ugpeqiit	circumcise-eyaghqaaniluki.
B09_02_Galatians_V13	Taagken	qamaglluteng	Antioch-eghmiit	Jews-et	ugpeqiit	maligutkat	Peter-em	anaggutellghanun,	talwa	Barnabas-lu	ilalluni.
B09_02_Galatians_V14	Liigiksamki	qaatkunneghitellghit	apeghtuusiitnun	Pinilghiit	Ungipat,	sivungitni	yuget	Peter	piiqa,	“Elpek	qaywa	Jew-ngughngaaghpek	kiyaghtenguuten	Gentile-estun,	nakaan	Jews-estun.	Sangitangam	Gentile-et	Jews-estun	kiyaghtesnaqutkesiki?”
B09_02_Galatians_V15	Jews-nguluta	allgeqaagukut,	nakaan	Gentile-et	seghleghqestet.
B09_02_Galatians_V16	Naqamllu	liisimakaghput	Kiyaghneghem	elqughutngalleghminun	nallghusaghnaanghitaa	yuuk	qaatkutellghakun	Liilightuusanun,	tawatenginaq	nallghusaghlleqaa	ugpeqillghakun	Jesus	Christ-ameng.	Talwa	whangkuta	Jews-eni	ugpeqegkaqaghput	Christ	Jesus,	Kiyaghneghem	elqughutngallghanun	nallghusiisqelluta	ugpeqellemteggun	Christ-a,	nakaan	qaatkutellemteggun	Liilightuusanun.	Kina	alngunak	qaatkutellghakun	Liilightuusanun	Kiyaghneghem	elqughutngalleghminun	nallghusaghyaghqaqenghitaa.
B09_02_Galatians_V17	Jews-eni	whangkuta	nallghusaghtesugukumta	Christ-akun,	nakaan	Liilightuusatgun,	ilangita	Jews-et	seghleghqestengunilleqiinkut	Gentile-estun.	Enkaam	Christ-anguftaa	seghleghqestengughtestilghii?	Yeghlegillu!
B09_02_Galatians_V18	Liilightuusat	pegtekaqanka,	atuqenqigsaguskumki	taawa	Liilightuusanun	anaggullequnga.
B09_02_Galatians_V19	Liilightuusatgun	tuqukaagunga	Liilightuusanun	kiyaghsaghqaalunga	Kiyaghneghmun.
B09_02_Galatians_V20	Qaquuraatkaagunga	Christ-amun	maligullunga,	enkaam	whangangunaniimaaq	kiyaghlleghhii;	Christ-angughsimaaq	kiyaghlleghhii	ilumni.	Kiyaghtengngughngaaghma	yugusimni,	kiyaghtengnguunga	ugpeqillemkun	Ighneghaneng	Kiyaghneghem.	Piniqegkanganga,	tuunegkaalghiillu	whangamnun.
B09_02_Galatians_V21	Enkaam	pakigigataqa	Kiyaghneghem	tunusaa.	Yuuk	qaatkutelleghmikun	Liilightuusanun	nallghusaghyaghqaayaqan	Kiyaghneghem	elqughutngallghanun,	taawa	Christ-am	tuqullgha	temngingunayaghtuq.
B09_03_Galatians_V1	Nallughhaghmeng	elpesi	Galatia-ghmiini!	Kitum	puughtisi?	Puygustegguu	aapghwaaqaqsaqegka	Jesus	Christ-am	tuqullgha	qaquurakun?
B09_03_Galatians_V2	Aaptaghllamsi:	naten	allgeghtekaqestekek	Agleghnalghiik	Taghneghak,	qaatkutelleghpesigun	Liilightuusanun	nalighmeng	ugpeqelleghpesigun	nagatkaghsi?
B09_03_Galatians_V3	Nalluupigetsii?	Agleghnalghiignekun	Taghneghagnekun	piinlighluku	nutaghaq	unguvalleghsi,	apeghiighnaqestegguu-u	elpesineng	katam?
B09_03_Galatians_V4	Ikfiqelleghsi	temnginguftaa?	Ugpeqepestaaghaqa	temngingunghituq.
B09_03_Galatians_V5	Kiyaghneghem	tuunegkaqisii-i	Taghneghagmineng,	allaaghlluwhaghtikaawalluu	akulegpesini	qayughllak	qaatkegkesi	Liilightuusat,	nalighmeng	ugpeqegkesi	nagaquqaghsi?
B09_03_Galatians_V6	Akuzitet	Igaqegkat	aapqaqaat	Abraham-em	ugpeqegkaqaa	Kiyaghneq,	enkaam	Kiyaghneghem	nallghusaqaqaa	elqughutngalleghminun.
B09_03_Galatians_V7	Enkaam	elpesi	liisimakelleqasi	tamaakut	ugpeqillelget	Kiyaghneghqun	Abraham-em	kinguneghpigaqii.
B09_03_Galatians_V8	Akuzitet	Igaqegkat	aapqestaqaqaat	Kiyaghneghmun	nallghusaghnaqniluki	Gentile-et	elqughutngalleghminun	ugpeqillghitgun.	Neghighluku	Kiyaghneghem	aapqaqaa	taana	Pinilghii	Ungipaq	Abraham-emun,	whaten	piiqngami,	“Qamagtengngwaaghluteng	nunam	ramkengi	quyastellengnaqnguut	elpegun.”
B09_03_Galatians_V9	Abraham-em	ugpeqegkaqaa	enkaam	quyastellengegkaq.	Tawateghpigaq	tamaghhaghmi	ugpeqilghii	quyastellengyaghqaaguq	ellngatun.
B09_03_Galatians_V10	Iwernga	Kiyaghneghem	aghyuughyaghqaqii	tamaakut	sighimalghiit	qaatkutelleghmegteggun	Liilightuusanun	nallghusaghlleqniluteng	elqughutngallghanun.	Qayughllak	igaqngaaq	Akuzitni	Igaqegkani	whaten,	“Kitum	alngunak	qaatkenghilkaki	tamaghhiita	igaqngalghiit	igiitgun	Liilightuusat	nanqigtellengellequq	aghyuughyaghqaaluni.”
B09_03_Galatians_V11	Whateghlluwaaq	liigiknaghtuq,	kina	alngunak	nallghusaghyaghqaanghituq	Kiyaghneghem	elqughutngallghanun	qaatkutelleghmikun	Liilightuusanun.	Qayughllak	Akuzitet	Igaqegkat	pikaagut,	“Taana	Kiyaghneghem	nallghusaqaa	elqughutngalleghminun	kiyaghllequq	ugpelleghmikun.”
B09_03_Galatians_V12	Iwernga	qaatkullghii	Liilightuusanun	sighimangunghituq	ugpelleghqun,	qayughllak	Akuzitet	Igaqegkat	pikaagut,	“Sighimalghii	Liilightuusatgun	kiyaghllequq	qaatkelluki.”
B09_03_Galatians_V13	Enkaam	Kiyaghneghem	nanqigtekaqiinkut	aghyuughnaluta	apalluqluki	Liilightuusat,	iwernga	Christ-am	naveghqellikaqiinkut	nanqiglleghqamnneng	tugulleghmikun	aghyuulleghqaghput.	Qayughllak	Akuzitet	Igaqegkat	pikaagut,	“Nanqigtekaaguq	aghyuughyaghqaaluni	tamaghhaghmi	agaghtekaq	uqfigkun.”
B09_03_Galatians_V14	Christ	Jesus-em	naveghqellikaqiinkut	enkaam	ellngakun	Kiyaghneghem	quyastekaqii	Gentile-et	taagken	ataasimeng	quyastelleghmeng	akequsaqegkaminun	Abraham-emun.	Enkaam	ugpelleghqun	allgeghtagput	Taghneghak	Kiyaghneghem	akequsaqegkakek.
B09_03_Galatians_V15	Ugpeqaalgutemni,	ungipaataghllamsi	usputaghqameng	aghhutanga	tamaghhaan	piiqelghiineng:	yugek	akequskumek	sameng,	igaqluku	igakun,	ateteklu	igaqlukek,	kitum	alngunak	aghuliighsaghqaqenghitaa	akeqututellghak	nalighmeng	ilayaghqaqenghitaa.
B09_03_Galatians_V16	Kiyaghneq	akequsangllaghteqaaguq	Abraham-emunllu	kingunghanunllu.	Kiyaghneghem	akequsangllaamangitii,	“Kingunghi,”	Akequsangllaghteqaaguq	ataasiinaghmun	kinguneghmun,	taana	Christ-anguuq.
B09_03_Galatians_V17	Taana	liigikesugaqsaghaqa:	Kiyaghneq	akequsangllaqaaguq	Abraham-emun	enkaam	akequsani	pinaqnikaqaa.	430	ayumiqullghet	kingungitneng	akeqilleghmi,	Kiyaghneghem	tuunegkii	Liilightuusat.	Taakut	Liilightuusat	taana	akequsaq	satngunanighqennaanghitaa	nalighmeng	naafqennaanghitaa.
B09_03_Galatians_V18	Liilightuusatgun	allgeghhnaqngukumteggu	Kiyaghneghem	tunusaa,	taawa	akequsaakun	allgeghhnaanghitaghput.	Iwernga	akeqilleghmikun	Kiyaghneghem	tunusani	tuunegkaqaa	Abraham-emun.
B09_03_Galatians_V19	Sangameng	Liilightuusat	tuunegkaawat?	Tuunegkaagut	yugnun	liigikesqelluki	anaggutellghit	seghleghqellghuniluki.	Taakut	Liilightuusat	tawatetkaagut	kenlanga	kinguneq	tagillghanun.	Ellnganguuq	Kiyaghneghem	akequsangllaqaa.	Taakut	Liilightuusat	Kiyaghneghem	yaqulegteggun	tuunegkaqii	Moses-mun.	Taagken	Moses-em	uygukutistem	tuunegkaqii	yugnun.
B09_03_Galatians_V20	Iwernga	uygukutistesughniituq	ataasiq	akeqikumi.	Kiyaghneq	ataasighhaatmineng	uygukutistesughniituq.
B09_03_Galatians_V21	Liilightuusaat	tengvimun	ayuqatkii	Kiyaghneghem	akequsii?	Nakaa,	yeghlegillu!	Liilightuusam	unguvallengesaghqaqsaqumikut,	taawa	Kiyaghneghem	nallghusaghnayaghiinkut	elqughutngalleghminun	taaggun	Liilightuusakun.
B09_03_Galatians_V22	Iwernga	Akuzitet	Igaqegkat	pikaagut	qamaglluki	nunam	yugi	seghleghqellghem	anusimingllaghaqii.	Enkaangam	Kiyaghneghem	akequsaqegkani	tuunelleqaa	ugpeqikaghhiinaghnun	Jesus	Christ-ameng.
B09_03_Galatians_V23	Salin	ugpellghilluku	anusimingllaghaayaghtukut	Liilightuusanun.	Liilightuusat	aaghqutaqnguyaghiinkut	kenlanga	Kiyaghneghem	whangkunnun	liitestellghanun	ugpelleq.
B09_03_Galatians_V24	Liilightuusat	apaqutisteksaghaput	kenlanga	Christ-am	tagillghanun.	Enkaam	maaten	ugpeqillemteggun	Christ-akun,	Kiyaghneghem	nallghusaghyaghqaaghtiinkut	elqughutngalleghminun.
B09_03_Galatians_V25	Ugpelleq	tagitanganeng	Christ-akun	Liilightuusat	apaqutisteknanighaput.
B09_03_Galatians_V26	Ugpeqilleghpesigun	Christ	Jesus-kun,	qamagllusi	Kiyaghneghem	avaqutaqiisi.
B09_03_Galatians_V27	Paaptaayaaqngafsi	Christ-amun,	aallghiistun	Christ-a	pikaqaghsi	tawaten	pilugugaqelleghpesistun.
B09_03_Galatians_V28	Allangughutngitut	Jews-etlu	Gentile-etlu;	allangughutngitut	qepghaghtelaaghetlu	qepghaghtelaaghunghilnguutlu;	allangughutngitut	yugetlu	aghnatlu,	qayughllak	qamagllusi	atunem	ayuqusi	Christ	Jesus-kun.
B09_03_Galatians_V29	Christ-am	pikngukangisi	taawa	Abraham-em	kingunqiisi.	Enkaam	elpesillu	piliilleqaghsi	Kiyaghneghem	akequsaa	Abraham-emun.
B09_04_Galatians_V1	Nagneghutaghllakun	whaten,	ighneq	piliitiyaghqaq	atami	saghyanganeng	qepghaghtelaaghestun	kiyaghutkayuguuq	mekestaaghhaaluni,	qaywa	ellngan	piksaghngaagu	sangwaa	tamaghhaan	atami	pinga.
B09_04_Galatians_V2	Mekestaaghhaaluku	yuget	aflengakegkaqaat,	sangwaatlu	tamaakut	ellngan	pikaghqii	kenlanga	atangan	piyaghqaaghhnillghanun.
B09_04_Galatians_V3	Whangkutallu	tawatesaghtukut.	Taghnughhaaluta	qepghaghtelaaghuyaghtukut	nunam	igleghutistengitnun	tughneghaghnun.
B09_04_Galatians_V4	Iwernga	Kiyaghneghem	nakmikegkaa	aghneq	kaasan	kayagtekaa	Ighneni,	allgeqaq	aghnakun.	Ellngan	qaatkegkaqii	Liilightuusat
B09_04_Galatians_V5	itemunnaluta	Liilightuusaneng,	avaqutaliitesqellutallu	Kiyaghneghmun.
B09_04_Galatians_V6	Elpesi	avaqutaqutmineng	Kiyaghneghem,	Ighneghmi	Taghneghakek	kayagtekaqaak	ilumnnun,	qevullutek	pikak,	“Abba,	Ata!”
B09_04_Galatians_V7	Enkaam	Kiyaghneghqun	qepghaghtelaaghunanightuten,	avaqutaqaaten.	Avaqutaqaaghtutmineng	ellmi	pini	elpenun	piliitesleqii.
B09_04_Galatians_V8	Sivunghani	nalluksaghaghsi	Kiyaghneq,	enkaam	qepghaghtelaaghuyaghtusi	kiyaghneghunghilngughnun.
B09_04_Galatians_V9	Iwernga	maaten	liisimakaghsi	Kiyaghneq,	nalighmeng	ipapestaaq	Kiyaghneghuuq	liisimakistezi.	Sangafsingam	uteghsugetsi	kayaalngughnun	sasiinghilngughnun	igleghutilghiinun	tughneghaghnun?	Sangan	tamaakunun	qepghaghtelaaghughhneqigsugetsi?
B09_04_Galatians_V10	Paninang	qaatkaqasi	apeghtughallghit	aghneghnun,	tanqinun,	ayumiqulleghnun	aghneghnunllu	salqumsivikaqegkangitnun.
B09_04_Galatians_V11	Alingutkaqamsi,	qamaglluni	qepghaatilqa	elpesinun	sasiinghinnayukan.
B09_04_Galatians_V12	Ugpeqaalgutemni,	tungsighvikamsi,	whangamtun	lliighesqeqaghllusi	qayughllak	whangallu	elpesistun	lliiqaagunga	Gentile-estun.	Sivunghani	ungipaqitaqngamsi	Pinilghiineng	Ungipaneng	seghletun	pimangitaghpesinga.	Neqamikaghsi	tawani	takukaqamsi	qayughllak	qinuyugulghiinga.
B09_04_Galatians_V14	Qaywa	qinuyulleghma	seghleliightesaghngaaghmisi	ukavaghsimangitaghpesinga	nalighmeng	ighsakumangitaghpesinga.	Yeghlegi,	upughataghpesinga	nikimqun	Kiyaghneghem	yaqulgatun,	nalighmeng	Christ	Jesus-etun.
B09_04_Galatians_V15	Naagu	quyangalqesaqesi?	Liisimakamsi	piyaqleguyaqata	iyesi	nusugluki	tagivaghnayaghasi.
B09_04_Galatians_V16	Enkaam	anguyiitestengngaa	qayughllak	ungipaaskemsi	ipapigmeng?
B09_04_Galatians_V17	Tamaakut	yuget	qaatkutesukangisi	Jews-et	Liilightuusiitnun,	piyukepigtiisi	ellmeggnun	malighqutaqesqellusi,	iwernga	apallaat	pininghituq.	Ellngita	aaftesugiisi	whangamneng,	ellnginaghmeng	maligtesqelluteng.
B09_04_Galatians_V18	Pinightuq	yuget	suumqegkumegteki	yulguteteng,	taawanginaghhaq	apalliit	piniqata.	Quunpeng	taana	ipanguuq,	aviisaghngaaghma.
B09_04_Galatians_V19	Taghnughhaghhamni,	katam	aghnam	aqnighqellghatun	ighniyulleghmini	whangallu	tawaten	aqnighqutkenneqigtengngwaamsi	kenlanga	Christ-atun	lliilleghqaghpesinun.
B09_04_Galatians_V20	Whaatuq	maaten	elpesinilnguunga	enkaam	liisimaknayalghiinga	naten	aleghqughyaghqaalusi.	Sumeghyalitkeghllawaamsi.
B09_04_Galatians_V21	Elpesi	atuqiyulghiini	Jews-et	Liilightuusiitneng,	talwa	liigikigatasi	Liilightuusat	sameng	pisiitangi.
B09_04_Galatians_V22	Igaqngaaq	Akuzitni	Igaqegkani	Abraham-nguq	maalghugegneng	ighnelguuq,	aallgha	qepghaghtelaaghqun	aghnakun,	ilanga	qepghatelaaghunghilngughqun	aghnakun.
B09_04_Galatians_V23	Ighnegha	qepghaghtelaaghqun	allgeqaaguq	yugestun	kitutun	alngunak.	Iwernga	ilanga	ighneghan	qepghaghtelaaghunghilngughqun	allgeqaaguq	qayughllak	Kiyaghneghem	akequsaqegkanga.
B09_04_Galatians_V24	Taakuk	aghnak	usputaaguk	maalghugegnun	akequsagkenun	Kiyaghneghem.	Qepghaghtelaaq	Hagar	akequsaatun	Kiyaghneghem	ayuquq	Mount	Sinai-mi	enkaam	allgeqaagut	qepghaghtelaaghqaaluteng.
B09_04_Galatians_V25	Hagar	Mount	Sinai-nguluni	ayuquq,	Arabia-melnguq.	Aghneghmimllu	Jerusalem-ngatun	ayuquq,	qayughllak	avaqutaqullghiit	qepghaghtelaaghuut	Liilightuusanun.
B09_04_Galatians_V26	Iwernga	paamna	Jerusalem	qepghaghtelaaghituq,	ellnga	naakaghput.
B09_04_Galatians_V27	Akuzitet	Igaqegkat	pikaagut,	“Quyaghllagi,	elpek	qumingigalnguuten,	aqnighqigalnguuten	ighniyulleghmeng.	Ugigpek	uniteghngaaten,	araa	quyaghllagem	angtalanganeng	qayughllak	taghnughhaghtaaghasaghqaaguten	aghnameng	ugilegmeng.”
B09_04_Galatians_V28	Ugpeqaalgutemni,	Isaac-etun	ayuqusi	qayughllak	avaqutaqiisi	Kiyaghneghem	apalluqluku	akequsani	Abraham-emun.
B09_04_Galatians_V29	Tamaani	aghneghni	taana	ighneq	allgeqaq	yugestun	kitutun	alngunak	amyuqetaatkegkaqaa	ighneq	allgeqaq	Taghnegham	pillghakun.	Paninang	maaten	tawatetuq.
B09_04_Galatians_V30	Iwernga	Akuzitet	Igaqegkat	sameng	piitgu?	“Qepghaghtelaaq	aghnaq,	ighneghallu	aghulaqestekek.	Qayughllak	qepghaghtelaaghem	aghnam	ighnegha	nengighnaanghituq	atami	saghyanganeng	maligulluni	ighneghanun	qepghaghtelaaghunghilnguum	aghnam.”
B09_04_Galatians_V31	Ugpeqaalgutemni,	whangkuta	avaqutaqenghitiinkut	qepghaghtelaaghem	aghnam,	iwernga	avaqutaqiinkut	qepghaghtelaaghunghilnguum	aghnam.
B09_05_Galatians_V1	Christ-am	whangkuta	itemutkaqutanganeng,	itemepiigumaakut.	Enkaangam	nekevghatek	aghuliilkaalusi,	qepghaghtelaaghughhneqigtegpenasi	Liilightuusanun.
B09_05_Galatians_V2	Nagatek!	Whanga,	Paul,	ungipaatamsi:	circumcise-estekufsi	Liilightuusam	pisqellghatun,	taawa	Christ-am	apeghiiqaa	kayutkennaanghitaghsi.
B09_05_Galatians_V3	Alla	kelengasaaghaqa	tamaghhaan	yuuk,	circumcise-estekumi	taawa	qaatkengngwaaghyaghqaqii	qamaglluki	Liilightuusat.
B09_05_Galatians_V4	Liilightuusatgun	nallghusaghtesnaqutkegkufsi	Kiyaghneghem	elqughutngallghanun,	aaflequsi	elpesineng	Christ-ameng,	unilleqaghsillu	Kiyaghneghem	nangllegtallgha.
B09_05_Galatians_V5	Agleghnalghiignekun	Taghneghagnekun	utaqangwaaghput	sighimalleghput	apeghiighesqelluku.	Sighimalleghput	taananguuq:	Kiyaghneghmun	nallghusiisqelluta	elqughutngallghanun	ugpeqellemteggun	Christ-a.
B09_05_Galatians_V6	Christ	Jesus-em	pikngukanginkut,	yuuk	megnunanghituq	circumcise-ekaakumi	nalighmeng	circumcise-ellghilkumi.	Una	esgha	megnunalghii,	ugpeqilleq	Christ-akun	piniqistilghii	yulgutemnneng.
B09_05_Galatians_V7	Sivunghani	pinitungwaaq	pinguyaghtusi.	Kitum	qaatkunnanightestisi	ipapighqelleghmun?
B09_05_Galatians_V8	Kiyaghneghem	tuqlughistegpesi	pilqenghitaa.
B09_05_Galatians_V9	Neqamikluku,	“Yeast-angiighhaam	ghhuughtesteghllagaqaa	akuutaq.”
B09_05_Galatians_V10	Elpesillu	whangallu	pikutanganeng	Atanghem,	nalluneqsukenghitanka	ugpeqnanifqiita	apeghtuusanka	elpesinun	pisqelluki.	Liisimakaqallu	Kiyaghneghem	aghyuughlleqaa	seghleliighqilghii	elpesineng,	kinanguyaghngaan.
B09_05_Galatians_V11	Ugpeqaalgutemni,	ungipaqingigatunga	yuget	circumcise-esqelluki.	Tawaten	ungipaqinguyaquma	Jews-et	amyuqetaatkennanighnayaghaatnga	enkaam	qaquuraa	Christ-am	sugagniighutkennayanghitaat.
B09_05_Galatians_V12	Tamaakut	seghleliighqilghiit	elpesineng	circumcise-elleghmeng,	ellngistuq	circumcise-estengnguluteng	eunuch-englallghiit	ellmeggneng.
B09_05_Galatians_V13	Ugpeqaalgutemni,	Kiyaghneghem	tagsiqaqiisi	itemngalleghmun	Christ-akun.	Taawanginaq	atuqegpenaan	itemngalleghsi	atughyaghqaaluki	seghleghqengngalghiit	piyukellghi	yugusim.	Itupill	qepghaateki	ilasi	piniqelleghpesigun.
B09_05_Galatians_V14	Qayughllak	qaatkelleqasi	qamaglluki	Liilightuusat	qaatkegkufsigu	una	Liilightuusaq:	“Piniqluku	yulguten	piniqelleghpetun	elpeneng	katam.”
B09_05_Galatians_V15	Iwernga	elpesineng	qaniqunnaqngukufsillu	pillugunnaqngukufsillu	ugighsalghiistun	teghikusastun,	kelengatek,	qayughllak	naafqutunnaqusi.
B09_05_Galatians_V16	Whaten	piimsi,	kiyaghtek	qaatkellukek	Agleghnalghiik	Taghneghak.	Tawaten	pikufsi	atuqnaanghitasi	seghleghqengngalghiit	piyukellghi	yugusim.
B09_05_Galatians_V17	Qayughllak	seghleghqengngalghiit	piyukellghi	yugusim	kipullegngaat	Taghneghagnun,	piyukellghi	Taghnegham	kipullegngaat	piyukellghanun	yugusim.	Taakuk	anguyakutuk	enkaam	atuqnaanghitasi	piyukellesi.
B09_05_Galatians_V18	Taghnegham	maghyaghquungukangisi	taawa	Liilightuusat	atuqsaghqaananighasi.
B09_05_Galatians_V19	Yugusim	seghleghqelleghtuqam	piyukellghi	nalluniitut.	Ukunguut:	alngunaseghaq,	seghletun	atuqutelleq,	nuqesigalnguut	alngunak	atuqimun,
B09_05_Galatians_V20	maniiguutelleq	kiyaghnengllaqanun,	uyviiniqelleq,	anguyiqelleq,	pillugutelleq,	qungyaqilleq,	sakritelleq,	ellnginaayugtelleq,	aafqemeraalleq,	qerngughpagtaatelleq,
B09_05_Galatians_V21	aqinalleq,	suumelleq,	qerngughulluteng	aghsaghpaagtaqut	seghletun	pilleghmun,	ilanganengllu	seghleghqelleghneng.	Kelengasaaghnaqlaataghamsi	sivunghani	pillemtun,	tamaakut	tawaten	kiyaghlleghhiit	ilatnganaanghitut	quyasleghaneng	Kiyaghneghem	Ataneghpagullghan.
B09_05_Galatians_V22	Naqamenraq	Agleghnalghiim	Taghnegham	piitestekii	ukunguut:	piniqelleq,	quyamalleq,	nekeggmelleq,	nuqenneghtulleq,	nangllegtalleq,	pinilleq,	ataasiighmetelleq,
B09_05_Galatians_V23	yakumangingitelleq,	nuqetelleqlu.	Taakut	iinghutellghitut	alngunak	liilightuusani.
B09_05_Galatians_V24	Christ	Jesus-em	pingita	qaquuraatkaqiit	seghleghqengngalghiit	piyukellghit	yugusimeng.
B09_05_Galatians_V25	Kiyaghtengngukumta	Taghneghagnekun,	qaatkeltekek	Taghneghak.
B09_05_Galatians_V26	Qukaayugneghufqaamta,	qinuyugtifqaamta,	aqinakutefqaamta.
B09_06_Galatians_V1	Ugpeqaalgutemni,	kina	seghleghqellghem	kaatfallugtekagu,	elpesi	kiyaghlleghhiini	Taghneghagnekun,	pinitungwaaq	yakuqluku	kayusiiteggu	maligunneqigtesqelluku	Ataneghmun.	Elpesillu,	kelengangwaaghlusi	luuraq	nanghiiqullengnayukafsi.
B09_06_Galatians_V2	Kayutkutullusi	seghleliilleghpesini;	tawaten	qaatkelleqaghsi	Liilightuusaq	Christ-am	qelghutkaa.
B09_06_Galatians_V3	Kina	sumeghtaghaqumi	sanguniluni,	sangunghiteghngaaghmi,	ellmineng	puughtengnguuq.
B09_06_Galatians_V4	Yeqay	tamaghhaghmi	yugem	yuvghiighwaaghligu	kiyaghtaalleni.	Enkaam	piniqan	quyaknakanga	ellmi	katam	apeghiiqani	usputaqellngunaan	kitum	apeghiiqaanun.
B09_06_Galatians_V5	Tamaghhaghmi	yugem	igleghusaghqaqii	ellmi	piyaghqani.
B09_06_Galatians_V6	Kina	alngunak	apeghtuqaq	Kiyaghneghem	apeghtuusaaneng,	pinilghiimeng	tuunili	apeghtughisteminun.
B09_06_Galatians_V7	Sumeghtaghaquvek	puughlleqniluku	Kiyaghneq	elpeneng	puughtengnguuten.	Yugem	sangwaa	piitesiighaqani	unataghyaghqaqaa.
B09_06_Galatians_V8	Piitesighaquvek	efqughhnaluku	seghleghqengngalghii	piyukellghen,	taagken	unataghlleqan	tuqulleq.	Iwernga	piitesighaquvek	efqughhnalukek	Taghneghak,	taagken	Taghneghagneng	unataghlleqan	kenlengilnguq	unguvalleq.
B09_06_Galatians_V9	Enkaam	qinuyagutegpenaan	pinitun	pilleq	pilteggu,	qayughllak	iilqayunghilkumta	pilleghqaq	kaaskan	akileghtuusangellequkut.
B09_06_Galatians_V10	Enkaam	pilleghqalgunemta	iiwleng	pinitun	piiqelteki	qamagtengngwaaghluki	yuget,	kiyang	tamaakut	angleguteliitkaput	Christ-akun.
B09_06_Galatians_V11	Esghaqaghtekiqun	yaagtughllaget	igallghenka	latamalusi!
B09_06_Galatians_V12	Yuget	esghaghsaqsuneghtuqatlu	qanatkiyuneghtuqatlu	pinitun	qepghalleghmeggneng,	ellnginguut	circumcise-esquughwaaghilghiit	elpesineng.	Tawaten	piiqut	qayughllak	alingaqelghiit	amyuqetaatkellengnayukameng	ungipaqegkumegteggu	qaquuraghhiinaa	Christ-am,	avelghaghluku	circumcise-elleq.
B09_06_Galatians_V13	Qaywa	circumcise-ekaayaghngaaghmeng,	ellngit	katam	qaatkusigatut	Liilightuusanun.	Circumcise-esqesugaqiisi	qanatkepigesnaghnalusi	ellmeggnun	circumcise-estekaqnilusi.
B09_06_Galatians_V14	Iwernga	whanga	qananaanghitunga	sameng	alngunak	iwerngaqun	qaquuraaneng	Atanemta	Jesus	Christ-am.	Tuqullghakun	qaquurami	nuna	qaquuraamaaq	whangamnun,	enkaam	whanga	qaquuraamaanga	nunamun.
B09_06_Galatians_V15	Megnunanghituq	yuuk	circumcise-ekaakumi,	nalighmeng	circumcise-ellghilkumi.	Una	megnunalghiinguuq:	Kiyaghneghem	ulimakaqiinkut	nutaghaaluta	yugni.
B09_06_Galatians_V16	Tamaghhiitnun	qaatkullghiinun	apeghtuusamnun,	yeqay	Kiyaghneghem	nekeggmellghallu	nangllegtallghallu	ellngitnilli,	Israel-nganillu	Kiyaghneghem.
B09_06_Galatians_V17	Whaken	kenlekluku	kitum	alngunak	alla	seghleliightestefqaama	pilinga	qayughllak	yugusimnilnguut	maamellghet	kelgutngwaat	qephaghtelaaghulqa	Jesus-mun.
B09_06_Galatians_V18	Ugpeqaalgutemni,	yeqay	piniqingalghii	kayusillgha	Atanemta	Jesus	Christ-am	tamaghhaghpesinilli.	Amen.
B10_01_Ephesians_V1	Ukut	latat	Paul-meng	pinguut.	Christ	Jesus-em	apostle-kaanga	Kiyaghneghem	piyukellghakun.	Latanguunga	Kiyaghneghem	yugitnun	Ephesus-melngughnun,	ataasiighmelnguut	maligsaaghtengi	Christ	Jesus-em.
B10_01_Ephesians_V2	Kiyaghneghem	Atamta,	Atanemtallu	Jesus	Christ-am	nanglleklisillu	nekeggmellelguslisillu.
B10_01_Ephesians_V3	Usuqellengli	Kiyaghneq,	Atanga	Atanemta	Jesus	Christ-am!	Christ-akun	Kiyaghneghem	quyastengngwiinkut	tamaghhaaneng	tunusameng	qilagtameng.
B10_01_Ephesians_V4	Nuna	ulimallghilluku	Kiyaghneghem	nakmikegkaqiinkut	Christ-akun	pelungitesqellutallu	avutngitesqellutallu	ellminun.
B10_01_Ephesians_V5	Qayughllak	Kiyaghneghem	piniqegkanginkut,	neghighluku	allughqinakegkaqiinkut	avaqutaaluta	Jesus	Christ-akun.	Tawaten	pikaaguq	qayughllak	piyukegkanga,	efquqegkangallu.
B10_01_Ephesians_V6	Enkaam	usuqaghput	Kiyaghneq	qayughllak	ighlegpenani	nangllekeghllagiinkut	piniqegkamikun	Ighneghmikun.
B10_01_Ephesians_V7	Christ-am	aawakun,	Kiyaghneghem	itemutkaqiinkut	seghleghqellemnneng.	Seghevutii	seghleghqelleput	apalluqluku	nangllegtalleghllani
B10_01_Ephesians_V8	aqeghqusiqeghllakanga	whangkunnun.	Peghqinghustiinkutlu	liigikestiinkutlu
B10_01_Ephesians_V9	uspeqelleghmineng	salin	aliighsigalkemmineng	sivunghani.	Taananguuq	Kiyaghneghem	uspeqegkaa,	pikaqaa	Christ-akun.
B10_01_Ephesians_V10	Kiyaghneghem	uspeqelleni	apeghiighlleqaa	pilleghqaghllugwaaghmi.	Qamagtengngwaaghluki	ulimaani	qilagmelnguutlu	nunamelnguutlu	qerngughlleqii,	Christ-amun	igleghutesqelluki.
B10_01_Ephesians_V11	Christ-akun	Kiyaghneghem	nakmikegkaqiinkut	ellminun	yuguluta.	Ayumirugllak	piyukelleghmitun	uspeqegkaqaa.	Ellngan	sangwaa	tamaghhaan	piyukelleghmitun	pistaqaa.
B10_01_Ephesians_V12	Whangkuta	Jews-eni	ugpeqani	sighimakiyuwhaaqaagukut	Christ-akun.	Enkaam	kiyaghtaallemteggun	usuqesleqaghput	Kiyaghneq	aangelleghllaganun.
B10_01_Ephesians_V13	Christ-akun	elpesillu	nagaquqaqaghsi	ipapik	ungipaq.	Pinilghiinguuq	Ungipaq	ungipaatilghii	yugulilleghpesineng.	Ugpeqaqngafsigu	Christ-a,	Kiyaghneghem	nalluniiqaqiisi	Agleghnalghiigneng	Taghneghagneng,	akequsaqegkamineng	tuunelleqnilukek.
B10_01_Ephesians_V14	Agleghnalghiim	Taghnegham	ipapighqestiinkut	pagitaghqamnneng	kenlanga	whangkuta	piliitelleghqamnnun.	Enkaam	usuqelleqaghput	Kiyaghneq	aangelleghllaganun!
B10_01_Ephesians_V15	Nagaquumaaqa	ugpeqilleghsi	Ataneghqun	Jesus-kun,	piniqelleghsillu	tamaghhiitnun	Kiyaghneghem	yugitnun.	Tamaaken	apalluqluku,
B10_01_Ephesians_V16	neqamikaqamsi	yughanemni,	iyamsiqayagunneghmeng	taaqigatamsi	Kiyaghneghmun.
B10_01_Ephesians_V17	Ataghllakaa	Atanemta	Jesus	Christ-am.	Ellnganun	tungsiitaqamsi	peghqinghusqellusi	Taghneghagkenkun,	liigikataghiisqellusi	Kiyaghneghmeng.
B10_01_Ephesians_V18	Yughaatkaqa	nighuk	kuukgutesqelluku	ilugpesinun,	liigikesqelluku	sighimalleq	Kiyaghneghem	elpesinun	pikestekaa	qayughllak	nakmikegkaqiisi.	Yughaatkamsillu	liigikesqelluki	kemnaghllaget	quyastelleghllaget	Kiyaghneghem	akequsaqegkii	yugminun.
B10_01_Ephesians_V19	Yughaghtungallu	liigikesqelluku	seghleghllaguuq	Kiyaghneghem	aghtughyaghqaanghilleghllaga	qepghalghii	whangkunni	ugpeqilghiini.	Taana	aghtughyaghqaanghitelleghllak	ataasiiguq	Kiyaghneghem	unguvaghtisiqegkaa	Christ-amun	tuqulleghmeng.	Taagken	qilagmi	Kiyaghneghem	aqumesimaa	aghenqigneghmikun.
B10_01_Ephesians_V21	Kiyaghneghem	qulighpigaaghtestekaqaa	Christ-a	tamaghhiitneng	igleghutisteneng,	qelghikayugneng,	aghtughyaghqaanghillelegneng,	umiilegnengllu.	Aatgha	ingyaatngaghllagtuq	ateghyaggaghneng	nunami	whani,	nunaghraghaghqamillu.
B10_01_Ephesians_V22	Kiyaghneghem	llikaqaa	sangwaa	qamagtengngwaaghluku	Christ-am	itegaan	asinganun,	naasquutistengllaqaqaallu	samun	tamaghhaanun	apalluqluki	ugpeqat.
B10_01_Ephesians_V23	Qamaglluteng	ugpeqat	yugusiqii	Christ-am,	enkaam	ellnga	iighwightuq.	Christ-am	iighwightaa	sangwaa	qamaglluku	nani	alngunak.
B10_02_Ephesians_V1	Sivunghani	taghneghasi	tuqungayaghtut	qayughllak	qaatkumangilkesi	Kiyaghneq,	seghleghqestenguyaghtusillu.
B10_02_Ephesians_V2	Tawatesaghtusi	kiyaghtengngulusi	nunam	seghleghmun	igleghneghanun.	Qaatkengnguyaghaghsillu	igleghutistengat	tughneghaat	qilagamelnguut.	Ellnganguuq	aangwaalleghpigaq	tughneghaq	igleghutilghii	yugneng	qaatkusigalngughneng	Kiyaghneghmun.
B10_02_Ephesians_V3	Qamaglluta	kiyaghtekaagukut	tamaakustun	yugestun.	Atuqegkaqaput	seghleghqengngalghiit	piyukellghi	yugusimtallu	umyugamtallu.	Enkaam	qamaglluta	allgeqaatemnneng	seghleghqestenguluta,	aghyuullengnaqnguyaghtukut	Kiyaghneghem	sakraallghakun.
B10_02_Ephesians_V4	Iwernga	Kiyaghneq	nangllegtaghllagtuq,	piniqepigtiinkutlu.
B10_02_Ephesians_V5	Qaywa	taghneghaput	tuqungayaghngiita	apalluqluki	seghleghqelleput,	Kiyaghneghem	unguvaghtiinkut	maligulluta	Christ-amun.	(Yugulikaagusi	Kiyaghneghem	nangllekellghakun.)
B10_02_Ephesians_V6	Kiyaghneghem	unguvaghtiinkut	maligulluta	Christ	Jesus-mun,	whangkunnunllu	aqumelgusightestaa	qilagmi.
B10_02_Ephesians_V7	Kiyaghneq	tawaten	pikaaguq	kinguliighaghnun	liitesqelluku	piniqelleghrukutaaghllani	whangkunnun	Christ	Jesus-kun.
B10_02_Ephesians_V8	Kiyaghneghem	nangllegtallghakun	yugulikaagusi	ugpeqilleghpesigun.	Yugulilleghsi	elpesineng	pilqenghitaghsi,	Kiyaghneghem	tunusaqaa	elpesinun.
B10_02_Ephesians_V9	Yugulillghitiisi	apalluqluku	salleghsi,	enkaam	qukaayugutkesaghqaqenghitaghsi.
B10_02_Ephesians_V10	Kiyaghneghem	ulimaaqiinkut	tawatelluta.	Christ	Jesus-kun	ulimaaqiinkut	qepghiisqelluki	pinilghiit	qepghaqat.	Sivunghani	taakut	pinilghiit	qepghaqat	yataaghqengngwaaqaqii	whangkunnun	qepghiisqelluki	kiyaghtellemnni.
B10_02_Ephesians_V11	Neqamikluku	Gentile-ngulusi	allgeqaagusi.	Jews-et	atighaqiisi	“circumcise-ellghilnguut”,	ellmeggneng	atiqayuguut	“circumcise-ekat”.	(Circumcise-ellghat	yugusighhiiniitnituq.)
B10_02_Ephesians_V12	Neqamikluku	tamaani	pilleghni	nalluksaghaghsi	Christ-a	kinangutanga.	Nunataayaghtusi	Israel-eghmiinun	enkaam	ilatellghisaghtusi	Kiyaghneghem	akequsaqegkaanun	ellngitnun.	Nunami	whani	kiyaghtengnguyaghtusi	sighimallngunasillu	Kiyaghnengunasillu.
B10_02_Ephesians_V13	Iwernga	maaten	pilleghmi	Christ	Jesus-mun	ilasimaasi.	Sivunghani	awavansaghtusi	Kiyaghneghmeng,	iwernga	maaten	pilleghmi	tughaaghusimaasi	ellnganun	Christ-am	aawakun.
B10_02_Ephesians_V14	Christ-a	ellnga	katam	nekeggmelqaghput.	Ellnganguuq	ataasiightestilghii	Jews-enengllu	Gentile-enengllu.	Naafqegkaqaa	minglluta	aaftilghii	whangkunneng,	enkaam	anguyakunnanighqegkaqiinkut.
B10_02_Ephesians_V15	Christ-am	tuqulleghmikun	atuunanighqegkaqii	Jews-et	Liilightuusiitlu	qelghusiitlu.	Tawaten	pikaaguq	Jews-etlu	Gentile-etlu	ataasiightesqelluki	ellmikun.	Enkaam	nekeggmellengestekaqii.
B10_02_Ephesians_V16	Tuqulleghmikun	qaquurakun,	Christ-am	ugumikunnanighqii	Jews-etlu	Gentile-etlu.	Taagken	ataasiightestii,	ilaliighutestiillu	Kiyaghneghmun.
B10_02_Ephesians_V17	Christ-a	tagiluni	ungipaqikaaguq	nekeggmelleghmeng	elpesinun	Gentile-enun,	awavantengnguyalghiisi	Kiyaghneghmun.	Ungipaqikaaguqlu	nekeggmelleghmeng	Jews-enun,	qantaghantengngulghiit	Kiyaghneghmun.
B10_02_Ephesians_V18	Enkaam	Christ-akun	Jews-enillu	Gentile-enillu	tagiyaqlegughtukut	Atamun	ataasikun	Taghneghakun.
B10_02_Ephesians_V19	Enkaangam	elpesi	Gentile-eni	nunataananightusi.	Itupill	nunalgutkaaghtiisi	Kiyaghneghem	yugita,	ilatusillu	nengllugutanganun	Kiyaghneghem.
B10_02_Ephesians_V20	Mangteghaatun	ayuqusi	nekeftekat	tunemangllaqiitgun	apostle-etlu	uuknaliqistetlu.	Christ	Jesus	ellnga	katam	kangigham	uyghakaa.
B10_02_Ephesians_V21	Qamaglluteng	mangtegham	nalighneghi	nekeghquutngaat	qerngaghmeng	Christ-akun.	Taakut	nalighneghet	nulayalghiimeng	temple-ngughtengnguut	Ataneghmun.	Taana	temple-a	agleghnaghtuq.
B10_02_Ephesians_V22	Ilatngalleghpesigun	Christ-amun,	maligullusi	ilangitnun	ugpeqanun	nekeftengnguusi	mangteghamun	Kiyaghneghem	kiyaghfiganun	Taghneghagmikun.
B10_03_Ephesians_V1	Tamaaken	apalluqluku,	whanga,	Paul,	anusimingllaghvigmetunga	qayughllak	qepghaaskegka	Christ	Jesus	elpesi	apalluqlusi	Gentile-eni.
B10_03_Ephesians_V2	Entaqun	nagaquumaaghsi	Kiyaghneghem	nangllegtalleghmikun	qepghaqalitkaqaanga	elpesinun.
B10_03_Ephesians_V3	Kiyaghneghem	liitestaa	whangamnun	qayvightellghilnguq	uspeqelleni.	Qavnganghhaq	latatkaghtekaqaqa	taana.
B10_03_Ephesians_V4	Atightuqufsigu	latatkegkaqa	liilleqaghsi	liigikelqa	qayvightellghilnguq	uspeqelleq	Christ-ameng	ayuqelghii.
B10_03_Ephesians_V5	Sivunghani	Kiyaghneghem	ungipaatellghitii	yuget	qayvightellghilngughmeng	uspeqelleghmineng.	Iwernga	ukuni	aghneghni	Agleghnalghiignekun	Taghneghagnekun	qayvightaa	uspeqelleni	agleghnalghiinun	apostle-minunllu	uuknaliqisteminunllu.
B10_03_Ephesians_V6	Whatetuq	uspeqellgha:	Gentile-et	ugpeqilleghmegteggun	Pinilghiineng	Ungipaneng	ilasimaat	Jews-enun	Kiyaghneghem	quyastellghanun.	Nalighneqaaghsimii	ataasim	yugusim,	enkaam	ilatut	Kiyaghneghem	akequsaanun	Christ	Jesus-kun.
B10_03_Ephesians_V7	Kiyaghneghem	nangllegtalleghmikun,	aghtughyaghqaanghilleghmikunllu	tunusalitaanga	qepghaghtengulunga	ungipaqesqelluki	Pinilghiit	Ungipat.
B10_03_Ephesians_V8	Ukalighpigaagunga	tamaghhiitneng	Kiyaghneghem	yuganeng.	Tawalliima	Kiyaghneghem	nangllegtalleghmikun	tunusalitaanga	whaten:	nakmikaanga	Gentile-enun	ungipaqesqelluki	Pinilghiit	Ungipat	Christ-am	aklunginganeng	ayuqelghiit.	Aklungingi	ingyaatngaat	yuget	liigikellghitneng.
B10_03_Ephesians_V9	Kiyaghneghem	nakmikegkaqaangallu	liigikestesqelluki	qamaglluki	yuget	qayvighsimangilngughmeng	uspeqelleghmineng.	Kiyaghneghem,	ulimaghikam	sameng	tamaghhaaneng,	qayvightellghitaa	uspeqelleni	piinlighyuggaalleghmeng	maatemun.
B10_03_Ephesians_V10	Taagken	qilagnilnguut:	igleghutilghiitlu,	aghtughyaghqaanghillelgetlu,	Kiyaghneghem	liitesleqii	allaaghhiinaghmeng	peghqinelleghmineng.	Tawaten	pillequq	yugmikun	yughaghvignilngughteggun.
B10_03_Ephesians_V11	Tamaakunguut	Kiyaghneghem	uspeqegkii	salin	nunangllalghilluni.	Apeghiighumii	Christ	Jesus-kun	Atanemteggun.
B10_03_Ephesians_V12	Ugpeqillemteggun	Christ-akun	aglaghyaghqaaghsimaakut	Kiyaghneghmun	tetullngunaamtallu	alingellngunaamtallu.
B10_03_Ephesians_V13	Enkaangam	iilqayagutegpenaan	ugpeqilleghsi	apalluqluku	ikfiqutkengngukemsi.	Ikfiqelleghma	quulvaghtesleqiisi.
B10_03_Ephesians_V14	Enkaam	taana	apalluqluku	segesqughtunga	sivungani	Atam.
B10_03_Ephesians_V15	Ellnganguuq	atighilghii	tamaghhiitneng	nengllugutneng	qilagmelngughnengllu	nunamelngughnengllu.
B10_03_Ephesians_V16	Yughaghtunga	Kiyaghneghmun	aklungighllaganeng	aghtughyaghqaanghillelitesqellusi	iknaqughsiisqeluki	ilusi	qaamkut	Taghneghagkenkun.
B10_03_Ephesians_V17	Yughaatkamsi	Christ-a	kiyaghtesqelluku	ilugpesini	ugpeqilleghpesigun.	Yughaatkamsi	akulgusqellusillu,	tunemalgusqellusillu	piniqelleghqun.
B10_03_Ephesians_V18	Yughaatkamsi,	qamagllukillu	Kiyaghneghem	yugi,	liigiksaqlegusqelluku	Christ-am	piniqellghan,	iqetulanga,	tagtalanga,	uusqaghtulanga,	samavneghtulangallu.
B10_03_Ephesians_V19	Elpesinun	liisimakesqesugaqa	Christ-am	piniqellgha,	qaywa	piyaqnaghngaan	liigikngwaalleghqaa.	Taagken	piniqellghakun,	Kiyaghneghem	nangaghneghatun	wata	lliighllequsi.
B10_03_Ephesians_V20	Kiyaghneghem	aghtughyaghqaanghillghakun	qepghalghiikun	ilumnni,	ellngan	piyaqlegwaa	qaayghulluku	sangwaa	alngunak	aaptekaghput	nalighmeng	sumeghtaghaatkegkaghput.
B10_03_Ephesians_V21	Kiyaghneq	usuqellengli	ugpeqatgun	yughaghvignilngughteggun,	Christ	Jesus-kunllu.	Usuqiteggu	quunperugllak	kenlengunaan.	Amen.
B10_04_Ephesians_V1	Anusimingllaghaagunga	qayughllak	qepghaaskegka	Ataneq.	Kiyaghneghem	nakmikegkaqiisi	ellminun	yugulusi;	tamaaken	apalluqluku	kayemamsi	kiyaghtesqellusi	Kiyaghneghem	kiyaghtesqesullghatun.
B10_04_Ephesians_V2	Iiwleng	qusevegllusi,	yakumangilliqegpenasi,	nuqenneghtulusi,	tugukliitullusi	piniqelleghqun.
B10_04_Ephesians_V3	Kiyaghneghem	Taghneghagkenka	qerngughutkaqiisi	nekeggmelleghqun.	Enkaam	nanghiiqughllagtek	iiwleng	kiyaghtek	tawaten.
B10_04_Ephesians_V4	Ataasiiguq	yugusiq,	ataasiiguklu	Taghneghak,	katam	tawaten	ataasimun	sighimalleghmun	Kiyaghneghem	tagsighiisi.
B10_04_Ephesians_V5	Ataasiiguq	Ataneq,	ataasiiguq	ugpeqilleq,	ataasiiguq	paaptaayelleq.
B10_04_Ephesians_V6	Ataasiiguq	Kiyaghneq,	Atakaat	saam	tamaghhaan.	Ellngan	igleghutngwaa	sangwaa	tamaghhaan,	tamaghhaanituq,	sametuqlu	alngunak.
B10_04_Ephesians_V7	Christ-am	tamaghhaamta	tuunegkaqiinkut	tunusameng	qepghaqani	pisqelluku.	Tuunegkaqii	taakut	tunusat	tuunyukelleghmitun.
B10_04_Ephesians_V8	Tamaaken	apalluqluku	Akuzitni	Igaqegkani	igaqegkaalghii,	“Mayughaqngami	uusqalleghmun	tugukaqii	uglaapiglleghhiit	wayaqat,	yugetlu	tunusaliquqaqii.”
B10_04_Ephesians_V9	Sameng	pisiiwa,	“Mayuqaaguq”?	Whaten	pisiiguq,	sivukluni	ukikaaguq	samavek	asilighneghanun	nunam.
B10_04_Ephesians_V10	Enkaam	ellnga	taana	ukikaq	samavek,	ellnganguuq	ataasiq	taana	mayuqaq	pamavek	ingyaghluki	qilaget,	imighnaluku	sangwaa	qamaglluku	nayuutngalleghmineng.
B10_04_Ephesians_V11	Ellnganguuq	tunusaliquqaq	yugnun:	ilangi	apostle-nguluki,	ilangi	uuknaliqistenguluki,	ilangi	evangelist-nguluki,	ilangi	yughaghtenguluki,	apeghtughistengulukillu.
B10_04_Ephesians_V12	Taakut	tunusalitkaqii	apeghtiisqelluki	Kiyaghneghem	yugi	ellngitnun	qepghaatesqelluku	ellnga.	Kiyaghneq	tawaten	pikaaguq	ellngitnun	nekeftesqelluku	Christ-am	yugusii.
B10_04_Ephesians_V13	Taana	qepghaqaq	nagneghllequq	kenlanga	ataasiightellemnnun	ugpeqillemteggun,	liisimakellemteggunllu	Ighnegha	Kiyaghneghem.	Taagken	angtaniitngwaaghluta	Christ-atun	lliighllequkut.
B10_04_Ephesians_V14	Enkaam	taghnughhaghhaananighllequkut.	Tamaaken	apalluqluku	puughtesnaanghitukut	yugnun	temngimeng	apeghtughillghitgun.	Apeghtughillghit	anuqestunllu	imaghllugestunllu	ayuqut	nuugtaatalghiit	yugneng.	Tamaakut	peghqinelghiit,	iqlengalghiit	yuget,	iqlengateng	ipasugnighsaghaqiit	maghyaghquneghlluggnaluki	yuget.
B10_04_Ephesians_V15	Itupill	akuzitkelteggu	ipapilleq	piniqelleghqun,	enkaam	wata	Christ-atun	lliighllequkut	sallemteggun	tamaghhaakun.	Christ-a	naasquqaat	ugpeqat.
B10_04_Ephesians_V16	Ugpeqani	yugusiqiinkut	Christ-am.	Ellngakun	iingunaghmi	yugusiq	qerngughutkaaguqlu	nuverraatkaaguqlu	yugusim	ivalungakun.	Qamaglluteng	nalighneghet	qepghanneghmeggni	qepghalleghqamegestun,	taawa	yugusiq	nagwaaquq,	iknaqughsaghaquqlu	piniqelleghqun.
B10_04_Ephesians_V17	Enkaangam	Atanghem	aatghakun	whaten	piimsillu	kelengasaaghamsillu:	kiyaghtegpenasingam	Gentile-et	kiyaghtaallghistun.	Sumeghtaghallghit	sasiinghilnguugut,
B10_04_Ephesians_V18	umyugiitlu	liigikingigalnguugut.	Ilatnganghitut	unguvalleghmun	Kiyaghneghem	tuunegkaanun,	qayughllak	nallukngwaaghaat,	pineghlluguutlu.
B10_04_Ephesians_V19	Talwa	kaynguyugyaghqaananiimaat;	atuqaqiitlu	sangwaat	alngunak	seghleghet	yugusimeng	piyukegkiit.	Nagneghusugaqiit	qamaglluki	seghleghet	nuqetutegpenaki.
B10_04_Ephesians_V20	Iwernga	tamaakut	liitellghitasi	Christ-am	apeghtuusiitneng!
B10_04_Ephesians_V21	Nagaqupestaaqaqaghsi	ellnga,	qayughllak	maligsaaghtekegkangisi.	Enkaam	apeghtuqaagusi	ipa	apeghtuusaaneng	Jesus-em.
B10_04_Ephesians_V22	Whaten	apeghtuqaqiisi:	seghleghet	piyukelleghpesi	puughlleqiisillu	naafqelleqiisillu.	Tamaaken	apalluqluku	pegteki	nangaghnelusillu	kiyaghtaalqesaqesillu.
B10_04_Ephesians_V23	Itupill	taghnegham	nutaghlliki	umyugasi.
B10_04_Ephesians_V24	Enkaam	atuqiteggu	nangaghneghraghaghsi	qayughllak	Kiyaghneghem	ulimakaqaa	ellmitun	ayuqluku:	elqughutngapiigluku,	agleghnaghlukullu.
B10_04_Ephesians_V25	Enkaam	iqlengiqnanightegngam!	Itupill	iiwleng	apeghteggu	ipapilleq	ilagpesinun,	qayughllak	qamaglluta	nalighnequghiinkut	Christ-am	yugusiin.
B10_04_Ephesians_V26	Sakritek	iwernga	seghleghqegpenasi.	Siqineq	tevightestegpenaan	paninang	sakritngulusi.
B10_04_Ephesians_V27	Talwa	tughneghaq	pilleghqalitegpenaan	nanghiiqusqellusi	seghleghqelleghmun.
B10_04_Ephesians_V28	Tegleghniighta	teglegnanighli.	Itupill	qepghaghli	allgeghusaghqaaluni	aklukegkamineng,	tuuniyaghqaaghllequqlu	aklukilghiinun.
B10_04_Ephesians_V29	Akuzitkigpenasi	seghleghmeng.	Itupill	aleghqughteki	pinitun	yuget	aklukillghitni.	Pinilghiit	akuzitet	kayemyaghqaqiit,	aneghneghqesaghqaqiit	nagallghiit.
B10_04_Ephesians_V30	Qivghustegpenakeklu	Agleghnalghiik	Taghneghakek	Kiyaghneghem.	Taghneghagmineng	nalluniiqaqiisi	ellmi	piknalusi.	Tawaten	pikaaguq	elpesinun	liisimakesqelluku	itemulleqiisi	seghleghqelleghpesineng	Itemutellghem	Aghnegha	kaaskan.
B10_04_Ephesians_V31	Pegteggu	ugumikeraaq,	sakraa,	sakraaghllak,	yupighqaghaataq,	seghlequuq,	qamagllukillu	seghleghet.
B10_04_Ephesians_V32	Yeghlegi	nangllegtaghtek,	nafughtaghtek	ilagpesinun,	seghevutullusillu,	katam	Kiyaghneghem	seghevutkaqegkangisi	Christ-akun.
B10_05_Ephesians_V1	Kiyaghneghem	elpesi	avaqutaqutanganeng	piniqepigtekii,	ayuqesighaghteggu.
B10_05_Ephesians_V2	Kiyaghtaallesi	aaghqutaqesteki	piniqelleghmun,	katam	Christ-am	piniqegkanginkut,	tuqumatkegkaqegkanginkutlu.	Tuqullgha	tepkegtatun	tunusatun	ayuquq	Kiyaghneghmun,	aghqutnguuqlu	ellnganun.
B10_05_Ephesians_V3	Elpesi	Kiyaghneghem	yukegkangisi,	enkaam	kitumun	alngunak	allaniightestengunifqaafsi,	nalighmeng	alngunak	sex-kun	seghleghqestengunifqaafsi,	nalighmeng	pakigniightengunifqaafsi.	Tamaakut	seghleghuut	enkaam	Kiyaghneghem	yugita	piyaghqaqenghitiit.
B10_05_Ephesians_V4	Kayngusaghaategpenasi,	temngitwhameng	akuzitkegpenasi	sex-meng,	nalighmeng	amyughaaghutkegpenasi	sex-meng.	Itupill	iyamsiqayugviksaghqaqaghsi	Kiyaghneq.
B10_05_Ephesians_V5	Nalluneqnaghhiituq	una:	Kina	alngunak	pagisaghqiituq	Ataneghpagullghani	Christ-amllu	Kiyaghneghemllu	seghleghqelghii	allaniighmeng,	alngunak	sex-kun	seghleghqelleghmeng,	nalighmeng	pakigniighmeng.	(Pakigneghet	manigughtenguut	kiyaghnengllaqanun.)
B10_05_Ephesians_V6	Yugnun	puughtestegpenasi	ungipaaskangisi	tamaakut	seghleghqellghet	seghleghunghinniluki.	Iwernga	tawatelnguut	seghleghqellghet	Kiyaghneq	sakraasteghllagaqaat	qaatkunneghilnguut	ellminun.
B10_05_Ephesians_V7	Tamaaken	apalluqluku	ilategpenasi	tawatelngughnun	yugnun.
B10_05_Ephesians_V8	Yugestun	ayuqsaghtusi	kiyaghlleghhiit	mamlegmi,	iwernga	maaten	kiyaghtengnguusi	nighugmi	qayughllak	Atanghem	pikegkangisi.	Enkaam	kiyaghtek	yugestun	nighugmelngughestun.
B10_05_Ephesians_V9	(Qayughllak	kiyaghhneghpesini	nighugmi	pinightestaqiisi,	elqughutngastaqiisi,	ipangustaqiisi.)
B10_05_Ephesians_V10	Liinnaqiteggullu	sangwaa	efqughnalghii	Ataneghmun.
B10_05_Ephesians_V11	Ilatqaghtaghpenasi	yugnun	satngunghilngughmeng	pilghiinun	mamlegmi.	Itupill	liigikesteki	tawaten	pillghit	seghleghuut.
B10_05_Ephesians_V12	Kayngunapigtut	talwa	akuzitkesaghqaaluteng	tamaakut	piiqegkangit	aksaqluku.
B10_05_Ephesians_V13	Iwernga	qamagtengngwaaghluteng	aliightekumeng	nighugmun,	taawa	nateteghpigaatangi	whateghlluwaaq	aliighllequt,	qayughllak	sangwaa	qamaglluni	nighugem	esghaghyaghqaaghtesleqaa.
B10_05_Ephesians_V14	Tamaaken	apalluqluku	yuget	pikaagut,	“Qavalghiimi,	taghtughhaaten.	Unguvaa	tuqulleghmeng	enkaam	Christ-am	kukeglleqaaten.”
B10_05_Ephesians_V15	Enkaam	kelengalusi	kiyaghtek.	Peghqinghunghilngughestun	kiyaghtegpenasi;	itupill	peghqinghestun	kiyaghtek.
B10_05_Ephesians_V16	Pinitun	atuqiteggu	tamaghhaan	pilleghqaghsi	qayughllak	aghneghni	maaten	yuget	seghletun	piiqut.
B10_05_Ephesians_V17	Tamaaken	apalluqluku	nallufqaafsi,	iwernga	liigikiteggu	sangwaa	Atanghem	pisqesullgha	elpesinun.
B10_05_Ephesians_V18	Suumegpenasi	wine-meng	qayughllak	naafqelleqiisi.	Iwernga	imightek	Taghneghagneng,
B10_05_Ephesians_V19	aleghquutaqlusi	akuzitangitneng	psalms-et,	ilagaatet,	taghneghakunllu	ilagaatneng.	Ilagaghaqitek	ilagaatnengllu	psalms-enengllu	Ataneghmun,	usuqillelighlusi	ilugpesigun.
B10_05_Ephesians_V20	Aatghakun	Atanemta	Jesus	Christ-am,	iyamsiqayugvikumanginaghteggu	Kiyaghneq	Atanga	saam	tamaghhaan.
B10_05_Ephesians_V21	Malighqutaqngalusi	ilagpesinun	qayughllak	siivakngukesi	Christ-a.
B10_05_Ephesians_V22	Nuliighni,	malighqutaqlusi	ugigpesinun	katam	Ataneghmun	pilghiistun.
B10_05_Ephesians_V23	Qayughllak	ugi	naasquqaa	nulighhan	katam	Christ-a	naasquqegkangat	ugpeqat.	Christ-a	Yugulighistekaat	ugpeqat;	ellngan	yugusiqii.
B10_05_Ephesians_V24	Katam	ugpeqat	malighqutaqellghistun	Christ-amun,	tawateghpigaq	salleghqun	tamaghhaakun	nulighhet	malighqutaqsaghqaagut	ugimeggnun.
B10_05_Ephesians_V25	Ugini,	piniqluki	nuliisi	katam	Christ-am	piniqellghatun	ugpeqat.	Piniqepigtekaqii	repall	tuqumatkegkaqii.
B10_05_Ephesians_V26	Ugpeqat	agleghnaghsaqaqii	aghtughyaghqaanghillghakun	akuzitmi,	pelungighsaqaqiillu	aghvigluki	meghqun.
B10_05_Ephesians_V27	Christ-a	tawaten	pikaaguq	aang'ghunnaluki	ugpeqat	ellminun	katam	pinighnalghiitun	ugiighnaqelghiitun.	Tuqukaaguq	ugpeqat	tagneqriitesqelluki,	ungllevregiitesqelluki	nalighmeng	sameng	alngunak	afkuyiitesqelluki.	Enkaam	nuliighqaa	agleghnaghllequq,	avutngillequqlu.
B10_05_Ephesians_V28	Ugim	piniqsaghqaqaa	nuliini	piniqelleghmitun	yugusini.	Ugi	piniqilghii	nuliighmineng	ellmineng	piniqnguuq.
B10_05_Ephesians_V29	Kitum	alngunak	ugumikigataa	ellmi	katam	yugusini.	Yeghlegi,	neghestaqaallu	aflengakaqaallu,	katam	tawaten	Christ-am	piiqellghatun	ugpeqanun,
B10_05_Ephesians_V30	qayughllak	nalighnequghiinkut	ellngan	yugusiin.
B10_05_Ephesians_V31	Akuzitni	Igaqegkani	whaten	igaqngaaq,	“Tamaaken	apalluqluku	yugem	unilleqaak	atanillu	naanillu	ilannaluni	nuliighminun.	Enkaam	nulighqullghiik	ataasiighllequk.”
B10_05_Ephesians_V32	Taam	Akuzitem	Igaqegkam	qayvightaa	megnunapiglleghhii	ipapilleq:	Christ-allu	ugpeqatlu	ataasiigut.
B10_05_Ephesians_V33	Iwernga	taana	elpesinunllu	ayuquq:	tamaghhaghmi	ugim	piniqepestaaghyaghqaqaa	nuliini	ellmineng	katam	piniqelghiistun.	Tamaghhaghmillu	nulighhem	siivaksaghqaqaa	ugini.
B10_06_Ephesians_V1	Taghnughhaghni,	qaatkullusi	angayuqaghpesinun	Atanghem	pisqesullghatun	elpesinun.	Tawaten	elqughutngaaq.
B10_06_Ephesians_V2	Akuzitni	Igaqegkani	whaten	Kiyaghneq	qelghikaaguq,	“Quulvaghluku	atanllu	naanllu.”	Taana	qelghusaq	sivuliiguq	akequsalek.
B10_06_Ephesians_V3	Whaten	Kiyaghneq	pikaaguq,	“Kiyaghtaallghen	itagnaghllequq,	taaklukullu	kiyaghllequten	nunami.”
B10_06_Ephesians_V4	Angayuqani,	sakritestegpenaki	taghnughhasi.	Yeghlegi	anglisteki	peghqigsaghlukillu	apeghtughaghlukillu	Atanghem	pisqellghatun.
B10_06_Ephesians_V5	Qepghaghtelaaghni,	alingellelighlusillu	ungelegllelighlusillu	qaatkiteki	piliitistesi	nunami	whani.	Ipapighqellusi	qepghaataqiteki,	katam	Christ-a	qepghaatelleghpesistun.
B10_06_Ephesians_V6	Piliitistesi	qaatkiteki	qaywa	esghapanghiteghngiisi.	Qepghaghtek	efqughhnaluki	piliitistesi	katam	efqughtelleghpesistun	Ataneq.	Ilugpesineng	atuqiteggu	Kiyaghneghem	piyukellgha	Christ-amun	qepghaghtelaaqelghiistun.
B10_06_Ephesians_V7	Enkaam	qepghaghtek	sagiqlusi	Ataneghmun	pilghiistun,	nakaan	yugnun.
B10_06_Ephesians_V8	Neqamikluku	Atanghem	akileghtughyaghqaqii	yuget	qamaglluki,	pinitun	pillghitnun.	Ataneq	tawaten	pillequq	qepghaghtelaaghnunllu	qepghaghtelaaghunghilngughnunllu.
B10_06_Ephesians_V9	Piliitisteni,	pinitun	piteki	qepghaghtelaasi	katam	ungipaatellemtun	ellngit	pinitun	pisqellusi.	Alingsequgpenaki.	Neqamikluku	elpesillu	qepghaghtelaasillu	ataasimeng	Atanelguusi	qilagmelngughmeng.	Ellngan	nanqigsaghqaqii	yuget	qamaglluki	taniillngunaki.
B10_06_Ephesians_V10	Kinguliq	apeghyaghqaqa	unanguuq,	iknaqellengitek	Ataneghmeng,	aghtughyaghqaanghilleghllaganengllu.
B10_06_Ephesians_V11	Aatekek	iingunaagkenka	akulghaaghek	Kiyaghneghem	yataaghqegkakek	elpesinun.	Taagken	tengvimun	nekevghasaghqaaghlleqasi	Tughneghaam	puughtillghi.
B10_06_Ephesians_V12	Neqamikluku,	pilluwaangunghitaput	yuget.	Itupill	pilluwaangwaaput	igleghutilghiit,	aghtughyaghqaanghillelget,	igleghutilghiit	nunam	mamleganeng,	seghleghetlu	tughneghaat	qilaganilnguut.
B10_06_Ephesians_V13	Tamaaken	apalluqluku	aatekek	iingunaagkenka	akulghaaghqek	Kiyaghneghem	yataaghqegkakek	elpesinun!	Enkaam	seghleliighem	aghneghani	pilluwaghyaqlegulleqasi	anguyagem	sughugallghi.	Taagken	pilluwaneghmeng	apeghiiqufsi,	elpesi	paninang	nekevghangullequsi.
B10_06_Ephesians_V14	Enkaam	nekevghamanginaghtek.	Ipapilleq	tafsiiteggu,	elqughutngalleqlu	sakimagiitiiteggu.
B10_06_Ephesians_V15	Pinilghiit	Ungipat	nekeggmelleghmeng	ayuqelghiit,	kamiiteki.
B10_06_Ephesians_V16	Tamaakut	saaghwitgun,	atuqiteggu	ugpeqilleq	amiigighaghtaasiiluku	qaamsaghqaaluki	kumangalghiit	aaygungi	Tughnegham.
B10_06_Ephesians_V17	Aateggu	yugulilleq	naasqughiitaaluku,	Taghneghamllu	savigpaga,	Kiyaghneghem	akuzitkaa.
B10_06_Ephesians_V18	Iiwleng	yughaghtek	Taghnegham	maghyaghquutellghakun.	Atuqluki	allaaghhiinaat	yughallghet,	aapniighteklu	Kiyaghneghmun.	Tamaaken	apalluqluku	kelengalusi,	iilqayugpenasi.	Iiwleng	yughaatkelluki	qamaglluki	Kiyaghneghem	yugi.
B10_06_Ephesians_V19	Whangallu	yughaatkitengnga	Kiyaghneghmun	akuzitelitesqellunga.	Taagken	tetugpenanga	apeghlleqaqa	sangwaa	Kiyaghneghem	salin	liigikestellghilkanga	Pinilghiineng	Ungipaneng	ayuqelghii.
B10_06_Ephesians_V20	Kiyaghneghem	nakmikegkaqaanga	akuzistengulunga	ellminun.	Enkaam	tamaaken	apalluqluku	anusimingllaghaagunga	qiipraghusighlunga.	Yughaghtek	ungipaqinalunga	tetugpenanga	katam	Kiyaghneghem	piyukellghatun.
B10_06_Ephesians_V21	Liisimakesugamsi	natetulemnengllu	saaqutemnengllu.	Tamaaken	apalluqluku	kayagsimaaqa	Tychicus	elpesinun.	Piniqegkaghput	ugpeqaalgutfut,	ataasiighmelnguuguqlu	qepghaghtenga	Atanghem.	Kaaskumi	ungipaalleqiisi	sameng	tamaghhaaneng	whangamneng,	kayemelleqiisillu.
B10_06_Ephesians_V23	Kiyaghneghmeng	Atameng,	Ataneghmengllu	Jesus	Christ-ameng	elpesinun	pinguuk	nekeggmelleqlu,	piniqelleqlu	ugpeqillelek.
B10_06_Ephesians_V24	Nangllegtalleq	tamaghhaghpesinun	pinguuq	piniqilghiini	Atanemnneng	Jesus	Christ-ameng	piniqellelighluku	naangyaghqaanghilngughmeng.
B11_01_Philippians_V1	Ukut	latat	Paul-mengllu	Timothy-mengllu	pinguut,	qepghaghtekiinkung	Christ	Jesus-em.	Lataaqamsi	qamagllusi	Kiyaghneghem	yugitni,	yughaghvigem	igleghutistengitni,	deacon-enillu	Philippi-melngughni,	ugpeqilghiit	Christ	Jesus-kun.
B11_01_Philippians_V2	Kiyaghneghem	Atamta,	Atanemtallu	Jesus	Christ-am	nanglleklisillu	nekeggmellelguslisillu.
B11_01_Philippians_V3	Iyamsiqayugvikaqaqa	Kiyaghneqa	elpesineng	sumeghtaghaatkennemsi.
B11_01_Philippians_V4	Yughaatkennemsi	quyapigtaqunga,
B11_01_Philippians_V5	qayughllak	neqamikaqa	ungipaqilgusiqaqaghpesinga	Pinilghiineng	Ungipaneng.	Kayusiqaqaghpesinga	ugpeqiyuggaalleghpesineng	Pinilghiineng	Ungipaneng	whavemun	kenlanga.
B11_01_Philippians_V6	Liisimakngwaaghaqa	Kiyaghneq	piinlighikaq	pinilghiimeng	qepghaqameng	ilugpesini,	ellngan	apeghiighlleqaa	Christ	Jesus	uteghniqan.
B11_01_Philippians_V7	Itagnapigtuq	whangamni	sumeghtaghaatkennemsi	tawaten	qayughllak	ilumnitaqusi.	Ungipaqingulungallu	ipapighqingulungallu	Pinilghiit	Ungipat	ipanguniluki,	maatenllu	anusimingllaghvigmellunga,	qamagllusi	allgeghtengngwaaghsi	Kiyaghneghem	nangllegtallgha	whangamnun	maligullusi.
B11_01_Philippians_V8	Kiyaghneq	liisimakistekaqa	esghaghyupigtaqamsi,	qayughllak	qamagllusi	piniqamsi	Christ	Jesus-em	piniqellghatun	elpesi.
B11_01_Philippians_V9	Yughaatkaqamsi	piniqighllagesqellusi,	liisimallengataghiisqellusi,	liigikellengataghiisqellusillu.
B11_01_Philippians_V10	Tawaten	lliiqufsi	kiyaghtelleghpesini	sangwaa	pinilleghpigaq	nakmikumanginaghyagulleqaghsi.	Taagken	Christ-a	taginqigtekan	pelungillequsillu	anaggutellghillequsillu.
B11_01_Philippians_V11	Enkaam	unguvallesi	imighllequt	ipapestaaq	piniipiglleghhiimeng	Jesus	Christ-anginaghhaam	piitestekaaneng.	Taagken	yuget	quulvaghlleqaatlu,	usuqelleqaatlu	Kiyaghneq.
B11_01_Philippians_V12	Ugpeqaalgutemni,	elpesinun	liisimakesugaqa	anusimingllaghvigmetelleghma	ipapestaaq	uglalghii	yuuk	nagatestaa	Pinilghiineng	Ungipaneng.
B11_01_Philippians_V13	Tamaaken	apalluqluku	qamaglluteng	umiilgem	mangteghaan	kelengakistengita	liitaat	anusimingllaghaagunga	qayughllak	qepghaghtekegkanganga	Christ-am.
B11_01_Philippians_V14	Anusimingllaghvigmetelleghma	allulluteng	ugpeqalghutet	ugpeqiighataghaghtestii	Ataneghqun.	Enkaam	wata	tetugnanighataghaghtut	ungipaqneghmegteggu	Christ-a.
B11_01_Philippians_V15	Ipanguuq	ilangi	ungipaqinguut	Christ-ameng	qayughllak	aqinakngukangatngallu	aaghtiiraaghukangatngallu.	Iwernga	ilangi	ungipaqinguut	Christ-ameng	elqughulluteng.
B11_01_Philippians_V16	Ungipaqinguut	qayughllak	piniqegkangatnga.	Liisimakegkangat	Kiyaghneghem	tagistekaqaanga	whavek	nekevghatesqelluki	Pinilghiit	Ungipat	anguyamnneng.
B11_01_Philippians_V17	Iwernga	ilangit	ungipaqinguut	Christ-ameng	ellnginaayugtem,	ipapighqegpenateng.	Sumeghmeggni	tawaten	pilleghmegteggun	seghleliighqataghaghnilunga	piitnga	anusimingllaghvigmesimalunga.
B11_01_Philippians_V18	Itagnaghtuq,	ungipaqillghat	elqughutngayaghngaan	nalighmeng	sameng	allaneng	apallulguyaghngaan,	ungipaqillghita	quyastaqaanga,	qayughllak	ungipaqinguut	Christ-ameng	uglapiglleghiinun.
B11_01_Philippians_V19	Aa-a	quyangallequnga,	qayughllak	liisimakaqa	aanyaghqaagunga	anusimingllaghvigmeng	yughaatkelleghpesigun,	kayusillghakunllu	Jesus	Christ-am	Taghneghaan.
B11_01_Philippians_V20	Piyukelleghllakallu,	sighimakelleghllakallu	esgha	taana,	kayngusaghaatefqaama	pinalunga	Christ-amun.	Itupill	kiyaghsugaqunga	ilutulunga	wataqaaghaq	maaten	anusimingllaghvigmetellemni.	Enkaam	Christ-a	quulvallengellequq	unguvaghngaaghma,	nalighmeng	tuquyaghngaaghma.
B11_01_Philippians_V21	Whangamni	unguvalleq	Christ-anguuq,	enkaam	tuqulleq	allgeghutaghallghuuq.
B11_01_Philippians_V22	Iwernga	unguvanaqngukuma	qepghaghataghaghllequnga	Christ-amun.	Nalikek	nakmikelleghqaqa	nallukaqa,	unguvalleq	nalighmeng	tuqulleq.
B11_01_Philippians_V23	Kukriqnguunga	naligkeneng	nakmiilleghqamneng.	Aghulaqsupigtaqsaghtunga	Christ-amennalunga,	qayughllak	pinighataghaghyaghqaaguq	taana.
B11_01_Philippians_V24	Iwernga	megnunaghataghaghtuq	elpesi	apalluqlusi	unguvanguunga.
B11_01_Philippians_V25	Ipapighqutkumaaqa	taana,	liisimakaqa	wiin	unguvanaqnguunga.	Elpesininnaqnguunga	kayusiinnalusi	nagusqellusi,	quyamallengesqellusi	ugpelleghpesigun.
B11_01_Philippians_V26	Elpesinun	pikuma,	usuqataghaghlleqaghsi	Christ	Jesus	whanga	apalluqlunga.
B11_01_Philippians_V27	Sayaghngaatnga	nagneghuteki	kiyaghtaallesi	Christ-am	apeghtullghatun	Pinilghiitgun	Ungipatgun.	Enkaam	esghaghyaghtuqumsi,	nalighmeng	aviiteghngaaghma	nagaququmsi,	liigikelleqaqa	ataasistun	pilleghsi.	Liigikelleqaqallu	qerngaghpesi	nekevghannaqutkellesi	Pinilghiit	Ungipat	anguyagpesineng.
B11_01_Philippians_V28	Alikegpenaki	anguyasi,	quunpeng	ilutullusi.	Enkaam	tawaten	pilleghpesi	ipapighqelleqaat	ellngit	kayaalqiinaanghitut.	Elpesi	kayaalqiillequsi	qayughllak	Kiyaghneghuuq	kayaalqiistilghii	elpesineng.
B11_01_Philippians_V29	Elpesinun	qepghaasaqlegughtestekaqaa	Christ-a,	ugpeqnginaghpenaan,	ikfiqelgusiqesillu.
B11_01_Philippians_V30	Pilluwalgusightengnga.	Sivunghani	esghapakaqaghpesinga	piyaqliilghiinga,	nagaquqaqasillu	piyaqliillghenka	maaten.	Elpesillu	tamaakut	ataasit	piyaqliighutkennaqngwaasi.
B11_02_Philippians_V1	Kiyaghtaalleghpesi	Christ-akun	iknaqughtisii?	Piniqellghan	ilutughtisii?	Quyaaqetsii	ataasistun	lliilghiisi	ugpeqaalgutkullghiini	Agleghnalghiignekun	Taghneghagnekun?	Pinitun	piiqestekii,	nangllekaqestekii	ilasi?
B11_02_Philippians_V2	Tawatetngukufsi,	quyamasteghllagtengnga	piniqutelleghpesigun,	ataasistun	sumeghtaghalleghpesigun,	ataasistun	pilleghpesigun.
B11_02_Philippians_V3	Ellnginaayugneghugpenasi,	aangaayugneghugpenasi.	Yeghlegi	qusevgutullusi,	ilagpesineng	pinighataghaghnilusi	sumeghtaghaghpenasi.
B11_02_Philippians_V4	Suumqegpenaki	piyukellghiinasi,	yeghlegi	piyukellesi	pakikaghluki	kayusiitaqluki	ilasi.
B11_02_Philippians_V5	Sumeghnesi	Christ	Jesus-em	sumeghneghatun	ayuqlit.
B11_02_Philippians_V6	Jesus	Kiyaghneghtun	ayuqsaghngaaghmi	sumeghtaghaamangituq	Kiyaghneq	ingluksaghqaaluku.
B11_02_Philippians_V7	Yeghlegi	Kiyaghneghulleni	pakigluku,	qepghaghtestun	lliiqaaguq.	Yugestun	lliiqaaguq,	allgeqaaguqlu	yugestun.
B11_02_Philippians_V8	Yugughsami	qusevegtekaaguq	enkaam	qaatkutkaaguq	tuqulleghmun,	talwa	tuqukaaguq	qaquurakun.
B11_02_Philippians_V9	Tamaaken	apalluqluku	Kiyaghneghem	nekegtekaqaa	Jesus	aangelleghpigaaluku,	atiqaqaallu	Ataneghmeng	aangelleghpigaghmeng	ateghyaggaghneng.
B11_02_Philippians_V10	Enkaangam	qamagtengngwaaghluni	qilagmelnguum,	nunamelnguum,	nunam	asinganilnguum	quulvaghlleqaat	Jesus	qungughquutelleghmegteggunllu	apelleghmegteggunllu,	“Jesus	Christ-a	Atanghuuq.”	Tawaten	pilleghmegteggun	quulvaghlleqaat	Kiyaghneq	Ata.
B11_02_Philippians_V12	Enkaangam	piniqegkamni,	elpesinillunga	qaatkumanginaqaqaghpesinga,	maaten	aviillemni	qaatkataghaghtengnga.	Iighwightesqelluku	yugulilleghsi	qepghaamanginaghtek	alingellelighlusillu	ungelegtellelighlusillu;
B11_02_Philippians_V13	qayughllak	Kiyaghneq	quunpeng	qepghaaguq	elpesini	atuqsagutesqelluku	piyukelleni,	qaatkusagutesqellusillu	piyukelleghminun.
B11_02_Philippians_V14	Sangwaa	tamaghhaan	piiqiteggu	akuzilgafqaafsi,	nalighmeng	aaghtiiraaghutefqaafsi.
B11_02_Philippians_V15	Enkaam	avutngillequsillu	pelungillequsillu.	Kiyaghneghem	avaqutii	avutngisaghqaagut	kiyaghtengnguluteng	akulngitni	puughtinghetlu	seghleghqestetlu.	Kuukgutepestaaghyaghqaagusi	ighaleqetaaghestun	nunami,
B11_02_Philippians_V16	ungipaqingulusi	ellngitnun	Christ-ameng	unguvallengestikayugmeng.	Enkaam	taginqigtekan	quyasleqaghpesinga	elngaatall,	qayughllak	kiyaghtaalleghpesi	kelgusaghqaqaa	qepghalqa	temngingunghilnguq.
B11_02_Philippians_V17	Ugpeqilleghsillu	qepghalleghsillu	Kiyaghneghmun	aghqutestun	ayuqut.	Tuquskangatnga	whani	anusimingllaghvigmi	quyallequnga,	qayughllak	tuqulqa	aghqutestun	ayuqsaghqaaguq	tuunelghii	elpesi	aghqutegpesinun	iighwiisiiluni.	Taam	qamaglluta	quyasleqiinkut.
B11_02_Philippians_V18	Tawateghpigaq	elpesillu	quyayaghqaagusi,	quyalgusighllagyaghqaqaghpesinga.
B11_02_Philippians_V19	Atanghem	piyukelqegkagu,	Timothy	kayagsaghtungestaghaqa	elpesinun.	Enkaam	quyallequnga	ungipangegkuma	elpesineng.
B11_02_Philippians_V20	Timothy-nginaghhaam	sumeghtaghaatkaqiisi	sumeghtaghaatkellemtun.
B11_02_Philippians_V21	Tamaakut	ilangi	kiyang	ellmeggneng	katam	sumeghtaghaatkaqut	Jesus	Christ-am	qepghaqaa	avelghaghluku.
B11_02_Philippians_V22	Iwernga	Timothy	liisimakngwaaghaghsi	natetulanga.	Ighneghestun	kayuusiitkaqaanga	ungipaqingulunga	Pinilghiineng	Ungipaneng.
B11_02_Philippians_V23	Liigikaghesnaqumkun	aanesaghqaatka	anusimingllaghvigmeng	kayaglleqaqa	elpesinun.
B11_02_Philippians_V24	Neghyukaqa	Ataneq	whangallu	elpesinun	piyaghtungestaghtunga.
B11_02_Philippians_V25	Sumeghtaghaatkaqaqa	ugpeqaalgutfut	Epaphroditus	elpesinun	uteghnightesnaluku.	Kayutkaghqaghyugumalunga	tagistekaqegkesi	kayusiitesqellunga.	Qerngaamtung	qepghaqaagukungllu	ungipaqikaagukungllu	Pinilghiineng	Ungipaneng.	Nekevghatkaqapungllu	Pinilghiit	Ungipat	kipullginaalghiineng.
B11_02_Philippians_V26	Aglaghtesnaqaqa	elpesinun	qayughllak	aghyuqnguuq.	Peng'gaqiisi	qayughllak	nagaquqaqegkesi	qinuyullghaneng.
B11_02_Philippians_V27	Ipanguuq	qinuyugllakaaguq	repall	tuquvziqaaguq.	Iwernga	Kiyaghneghem	nangllegyagutkaqaa,	whangallu	nangllegyagutkaqaanga.	Tuqumayaqan	wataqaaghaq	qivghullengataghaghnayaghtunga.
B11_02_Philippians_V28	Tamaaken	apalluqluku	wataqaaghaq	aglaghtesugaqa	elpesinun.	Kaaskan	esghaqufsigu	quyallequsi,	enkaangam	itagnaghillequnga	whangallu.
B11_02_Philippians_V29	Epaphroditus	tuquyaghngaaghmi	qepghaqaaguq	Christ-amun,	aaqun	tuquvziqaaguq.	Kayusiitkaqaanga	qayughllak	elpesi	kayusiitepagningitkaqaghpesinga,	aviilnguusi.	Quyakusiqluku	upughannakesi	qayughllak	anglegutkaghsi	Ataneghqun.	Enkaam	quulvaghluki	qamaglluki	yuget	Epaphroditus-etun	ayuqelghiit.
B11_03_Philippians_V1	Ugpeqaalgutemni,	naangniitkun	ungipaasuwamsi,	“Quyamaaqitek	Ataneghqun!”	Qinuyagusigatunga	ungipaanneqiggnemsi	latatgun	igaqegkamneng	sivunghani,	enkaam	ilallequq	paqniitelleghpesinun.
B11_03_Philippians_V2	Kelengalusi	seghletun	pikayugneng,	tamaakuneng	qikmineng,	yuguut	sagiqutilghiit	kepfikesqelluki	yugusit.
B11_03_Philippians_V3	Whangkutanguukut	ugpeqani	circumcise-epiiwaaqani	qayughllak	manigughaqaghput	Kiyaghneq	Taghneghagkenkun,	usuqaqaghputlu	Christ	Jesus.	Neghyungigatukutlu	Kiyaghneghmun	piliitesqelluta	whangkuta	katam	sallemteggun.
B11_03_Philippians_V4	Kina	alngunak	Kiyaghneghem	piliisaghqaqsaqagu	ellngan	katam	sallghakun,	whanga	piyaghqaayaghtunga.	Yuget	tawaten	piyaghqaayaqata	whanga	wataqaaghaq	pinayaghtunga	ukut	apalluqluki:
B11_03_Philippians_V5	Circumcise-ekaqaatnga	pingayuneng	inglulek	aghneq	atughyamkun	kingunganeng	allgelleghma.	Israel-eghmiineng	pinguunga,	ramkenganeng	Benjamin-em.	Hebrew-piiguunga,	angayuqagkallu	Hebrew-nguuk.	Malighqutaqngaghllagtunga	Jewish-et	Liilightuusiitnun,	tamaaken	apalluqluku	Pharisee-ngughtunga.
B11_03_Philippians_V6	Sagiqepigllunga	amyuqetaatkegkaqanka	ugpeqat.	Qaatkengngwaaqaqanka	Jews-et	Liilightuusiit	repall	anaggutelleghmun	avutngitkaagunga.
B11_03_Philippians_V7	Iwernga	tamaakut	allgeghtekaqnikaqsaqenka	iflamaanka	apalluqluku	Christ-a.
B11_03_Philippians_V8	Ipa	sangwaat	qamaglluki	iflamaanka	apalluqluku	megnunaghtulnga	liitngwaallemneng	Christ	Jesus,	Atanqa.	Ellnga	apalluqluku	sangwaat	qamaglluki	egsimaanka.	Esghaghanka	mallastun	ayuqluki	allgeghteqeghnaluku	Christ-a,
B11_03_Philippians_V9	ilatngwaaghtungallu	ellnganun.	Ugpeqnaniimaaqa	whangamneng	pinighnaqelleq	qaatkutellemkun	Kiyaghneghem	Liilightuusaanun.	Yeghlegi	liisimakaqa	Kiyaghneghem	pinightestaqaanga	qayughllak	ugpeqegkegka	Christ-a.	Una	pinilleq	Kiyaghneghmeng	ayuquq,	yuget	allgeghtaqaat	ugpeqilleghmegteggun	Christ-ameng.
B11_03_Philippians_V10	Piyukelleghllakaqa,	liinnaluku	Christ-a,	nanghiighnalukullu	aghtughyaghqaanghillgha	unguvaghtellghan;	ilannalungallu	ikfiqellghanun,	ellngatunllu	lliighyaghqaalunga	tuqullghani.
B11_03_Philippians_V11	Tawaten	pikuma,	Kiyaghneq	sighimakaqa	whangallu	unguvaghtesqellunga	tuqulleghmeng.
B11_03_Philippians_V12	Whaten	pingunghitunga,	“Christ-atun	lliighumaanga	nalighmeng	Christ-atun	kiyaghtaqunga	quunpeng.”	Iwernga	pinaqellghaqa	qamaglluku	atuqngwaaqa	Christ-am	piyukellghatun	lliighnalunga	atuqnalukullu	pisqesullgha	whangamnun.
B11_03_Philippians_V13	Ugpeqaalgutemni,	sumeghtaghiigatunga	kayaalqelghagtuumaniluku.	Iwernga	ataasiq	piiqaqa,	puyguluku	sangwaa	tunutemnilnguq	sivutmiighnaqutkaqunga	kaannaluku	sangwaa	sivumnilnguq.
B11_03_Philippians_V14	Enkaam	taklaghruketun	kilgaaqunguunga	kayaalqiisiqnaluku	akileghtuusaq,	Kiyaghneghem	tuqluutkaanun	pamavek	Christ	Jesus-kun.
B11_03_Philippians_V15	Tawaten	sumeghtaghanghilkufsi,	Kiyaghneghem	liigikesnaaghii	sumeghtaghallesi	anaggutngalghiit.
B11_03_Philippians_V16	Una	megnunapigtuq,	nagneghutelteki	kiyaghtaalleput	maliglluku	ipapighqelleq	liitkaghput.
B11_03_Philippians_V17	Ugpeqaalgutemni,	usputaqlunga	maligtengnga.	Esghapagluki	ilangillu	kiyaghlleghhiit	whangamtun.
B11_03_Philippians_V18	Sivunghani	uglaghngaan	ungipaataataqaqamsi,	maaten	ungipaannaqlaataghamsi	qunituumaghma.	Uglaapigtut	kiyaghlleghhiit	anguyaguluteng	Christ-am	tuqullghaneng	qaquurakun.
B11_03_Philippians_V19	Suumqaqiit	yugusimeng	piyukellghit	kiyang,	Kiyaghneq	avelghaghluku.	Kaynguyugusighqaqsaqeteng	aangaayugusiqaqiit.	Sumeghtaghaatkaqaat	nunamelngughhiinaq	kiyaghtaalleghteng	enkaam	naafqellengyaghqaagut	hell-mi.
B11_03_Philippians_V20	Iwernga	ugpeqani	whangkuta	qilagmiinguukut.	Enkaam	utaqangwaaghput	yugulighista,	Ataneq	Jesus	Christ-a,	ukigyaghqaq	whangkunnun	qilagmeng	pamaken.
B11_03_Philippians_V21	Tagikumi	allangughsaghqaqii	kayaalnguut,	tuqumun	ayuqelghiit	yugusiput.	Unguvaghtekatun	yugusimitun	lliighsaghqaqii	aghtughyaghqaanghilleghmikun.	Taaggun	ataasikun	aghtughyaghqaanghilleghqun	igleghusaghqaaghlleqaa	sangwaa	qamagtengngwaaghluku.
B11_04_Philippians_V1	Enkaangam	piniqegkamni	ugpeqaalgutemni,	esghaghyupigtamsi,	quyamasiqamsi,	akileghtuusaqamsillu	qepghallemnun.	Tawaten	aghuliitekestaghtek	Ataneghqun.
B11_04_Philippians_V2	Euodia,	Syntyche,	qevuullunga	qeleghnaqamtek,	taaqitek	aghivanneghmeng.	Ataasistun	lliightek,	qayughllak	ugpeqaalgutkututek	Ataneghqun.
B11_04_Philippians_V3	Qepghalgutemni	Syzygus,	elpeklu	kayuusiitaghtikek	aghnak	taakuk	taaqesqellukek	aghivanneghmeng.	Elkegkenka	qevuullutek	qepghalgusiqaqiinkut	Clement-lu	ilangillu	qepghalgutenka,	qamaglluta	ungipaqinguluta	Pinilghiineng	Ungipaneng	yulghuteghllagnun.	Qepghalgutma	qamaglluteng	aatghit	igaqngaat	Igaakun	Unguvallghem.	Tawantut	igani	aatghit	qamaglluteng	kenlengilngughmeng	unguvallengegkat.
B11_04_Philippians_V4	Iiwleng	quyamaaqitek	Ataneghqun.	Pinaqlaataghamsi,	Quyamaaqitek!
B11_04_Philippians_V5	Nuqenneghtulleghsi	yugem	qamaglluni	liilligu.	Ataneq	tagiyaghtungestaghtuq.
B11_04_Philippians_V6	Sumeghyalitkegpenaan	sangwaa	alngunak.	Yeghlegi,	sameng	aklukufsi	yughaneghpesini	tungsighaqitek	Kiyaghneghmun	tuunesqellusi.	Iiwleng	tungsighaqitek	igamsiqayullelighlusi.
B11_04_Philippians_V7	Enkaam	Kiyaghneghem	ilusillu	umyugasillu	nekeggmetesnaaghii	Christ	Jesus-kun.	Kiyaghneghem	nekeggmellgha	aangeghllagtuq,	kitum	alngunak	liigikngwaaghnaanghitaa.
B11_04_Philippians_V8	Enkaangam	ugpeqaalgutemni,	naangniitangakun	latama	ungipaasuwamsi	sumeghtaghaatkumanginiisqelluki	pinilghiitlu	usuqsaghqatlu	whatelnguut:	tamaakut	ipapiget,	quulvaghyaghqat,	elqughutngalghiit,	pelungilnguut,	piniqsaghqat,	tamaakutlu	pinitun	akuzitkesaghqat.
B11_04_Philippians_V9	Sangwaa	qamaglluku	nagneghuteggu	liitkaghsi	whangamneng	apeghtughillemkunllu	kiyaghtaallemkunllu.	Enkaam	Kiyaghneq	nekeggmellelitikayuk	elpesinillequq.
B11_04_Philippians_V10	Elngaatall	quyapigtunga	Ataneghqun	qayughllak	qavngarugllaggaaneng	whaa	allameng	kayusiillaataqefsinga!	Liisimakaqa	kayusiisukaqaghpesinga,	iwernga	pipagningitkaagusi.
B11_04_Philippians_V11	Aklungunilunga	pingunghitunga	qayughllak	natesaghngaaghma	itagnaghaqunga.
B11_04_Philippians_V12	Ilangani	nuughngaghma	kiyaghtaqunga,	ilangani	siiptiilunga	kiyaghtaqunga.	Itagnaghyagusimaanga	nani	alngunak	satulemtun	kiyaghhnemni.	Itagnaghaqunga	kepsughngaghma	kiyaghhnemni,	iyataghngaaghmallu	kiyaghhnemni,	talwa	aklumaghngaaghmallu,	aklunghiteghngaaghmallu.
B11_04_Philippians_V13	Sangwaa	alngunak	piyaghqaqaqa	Christ-akun	iknaqughsaghtemkun.
B11_04_Philippians_V14	Paninang	elpesi	pinitungwaaq	kayusiitaqaghpesinga	seghleliinemni.
B11_04_Philippians_V15	Elpesi	Philippi-yeghmiini,	liisimakngwaaghaghsi	aghulaqaqngama	Macedonia-meng,	ungipaqiyuwhaaghaqngama	Pinilghiineng	Ungipaneng,	ellnginaagusi	ugpeqani	kayusighikat	whangameng.	Ellnginaagusi	ilatngalghiit	allgeghutellemnunllu	ifliillemnunllu.
B11_04_Philippians_V16	Ataasighhaagpenaan	aklupignemni	manimeng	Thessalonica-mellunga,	tuyughaqaghpesinga.
B11_04_Philippians_V17	Iwernga	liigikesugamsi	tunusasi	manit	megnunalleghpigaanghitut	whangamni.	Megnunalleghpigaqta	esgha	una:	akileghtuusaghqaq	allgeghsaghqaghsi	Kiyaghneghmeng	pinitun	pillesi	apalluqluki.
B11_04_Philippians_V18	Whaa	maaten	naamaanga,	aa-a,	talwa	siiptiilunga	ayuqunga.	Tuyuusasi	Epaphroditus-kun	qamaglluteng	kaasimaat,	enkaam	whaa	aklungigatunga.	Tunusasi	whangamnun	aghqutkegkastun	ayuqut	Kiyaghneghmi	efqughtinapiglleghhiit.
B11_04_Philippians_V19	Enkaangam	Kiyaghneghma	yataaghqunnaaghiisi	sameng	tamaghhaaneng	aklukegkaghpesineng	aklungitelleghllagmikun	Christ	Jesus-kun.
B11_04_Philippians_V20	Kiyaghnemnnun,	Atamun	usuqilta,	quunperugllak	kenlengunaan.	Amen.
B11_04_Philippians_V21	Ungipaataghnakesi	qamaglluki	ugpeqat	Christ	Jesus-kun	suumqaqankanguq.	Ugpeqaalgutet	whangamnilnguut	suumqaqiisinguq.
B11_04_Philippians_V22	Qamaglluteng	Kiyaghneghem	yugan	suumqaqiisinguq,	kiyang	taakut	Caesar-em	mangteghaghmiingita.
B11_04_Philippians_V23	Nangllegtallgha	Jesus	Christ-am	taghneghaghpesinilli.
B12_01_Colossians_V1	Ukut	latat	Paul-meng	pinguut.	Kiyaghneghem	piyukellghakun	apostle-ngughtekaagunga	Christ	Jesus-mun.	Timothy-mengllu	pinguut	ugpeqaalgutemnneng.
B12_01_Colossians_V2	Kiyaghneghem	yugitnun	pinguut	Colossae-melngughnun,	ataasiighmelnguut	ugpeqaalgutet	Christ-akun.	Kiyaghneghem	Atamta,	nanglleklisillu	nekeggmellelisillillu.
B12_01_Colossians_V3	Iiwleng	iyamsiqayugvikaqaghput	Kiyaghneq,	Atanga	Atanemta	Jesus	Christ-am,	yughaatkennemsi.
B12_01_Colossians_V4	Tawaten	piiqukut	qayughllak	nagaquumaaghput	ugpeqilleghsi	Christ	Jesus-meng,	piniqilleghsillu	tamaghhiitnun	Kiyaghneghem	yugitnun.
B12_01_Colossians_V5	Pinilghiit	Ungipat	ungipapiguut.	Nagaqughyuwhaaghaqngafsiki,	liitkaagusi	sighimalleghmeng	Kiyaghneghem	tuunegkaaneng	elpesinun.	Enkaam	sighmalleghpesi	ugpeqillelgustaqiisillu	piniqillelgustaqiisillu.	Qilagmi	Kiyaghneghem	kagpagumaa	elpesinun	sangwaa	sighimakegkaghsi.
B12_01_Colossians_V6	Pinilghiit	Ungipat	quyastimanginaagut	yugnun.	Enkaam	Pinilghiit	Ungipat	mingitnguut	iingunaghhaanun	nunam,	katam	tawaten	quyastillghistun	elpesinun	nagaqughyuwhaaghaqngafsigu	Kiyaghneghem	nangllegtallgha.	Taagken	kenlanga	liitaghsi	Kiyaghneghem	nangllegtallgha.
B12_01_Colossians_V7	Liitkaqaghsi	Kiyaghneghem	nanglleghtallgha	Epaphras-meng,	piniqegkamnneng	qepghalgutemnneng.	Ataasiighmelluni	qepghaaguq	Christ-amun,	qepghaqaqaa	whangkuta	qepghaghyukaqsaqefut.
B12_01_Colossians_V8	Ellngan	ungipaasimiinkut	piniqilleghmeng	Agleghnalghiim	Taghnegham	tuunegkaaneng	elpesinun.
B12_01_Colossians_V9	Aghneghmeng	taagken	nagaquutemnneng	tamaakut,	yughaatkennaniigatamsi.	Tungsiitngwaamsi	Kiyaghneghmun	liisimakesqelluku	qamaglluku	ellngan	piyukellgha.	Yughaatkaqamsillu	peghqinghusqellusi,	liigikesqellukillu	sangwaat	Agleghnalghiim	Taghnegham	apeghtuutkii.
B12_01_Colossians_V10	Taagken	kiyaghsaghqaaghllequsi	Atanghem	piyukellghatun,	iiwleng	atuqaqelleqaghsi	sangwaa	efqughnalghii	ellngani.	Tawaten	kiyaghtelleghpesini	allaaghhiinaq	pinilghii	qepghaghlleqaghsi	enkaam	wata	liilleqaghsi	Kiyaghneq.
B12_01_Colossians_V11	Yughaatkaqamsi	Kiyaghneghmun	iknaqughsiisqellusi	ilugpesigun	aghtughyaghqaanghilleghllagmikun.	Tawaten	piiquq	nuqenneghtughteghllagesqellusi	nekeggmellelighlusi	samun	tamaghhaanun.
B12_01_Colossians_V12	Enkaam	quyamallelighllaglusi	iyamsiqayugvikelleqaghsi	Ata.	Ellngangulghii	elpesinun	nengilgutestikaq	sameng	tamaghhaaneng	akequsaqegkamineng	tuunelleqniluki	yuni	kiyaghlleghhiit	nighugmi.
B12_01_Colossians_V13	Ellngan	yugulikaqiinkut	aghtughyaghqaanghillghaneng	mamlegem	enkaam	tagitkaqiinkut	Ataneghpagullghanun	piniqegkami	Ighneghmi.
B12_01_Colossians_V14	Ellngan	tukfiqaqiinkut,	seghevutkaqiillu	seghleghqelleput.
B12_01_Colossians_V15	Christ-a	tawatetngwaaghtuq	aliinneghilngughtun	Kiyaghneghtun.	Kiyaghtenguuq	sivungani	sangwaa	alngunak	ulimallghilluku,	enkaam	qulighpigaaguq	ulimaaghyaggaghneng.
B12_01_Colossians_V16	Ellngakun	Kiyaghneghem	ulimakaqii	sangwaat	qamaglluki	qilagmelnguutlu	nunamelnguutlu.	Ulimakaqii	esghaqayuput,	esghiigalkeputlu	tamaakutlu	umiilget,	atanghet,	igleghutistet,	pilleghqalgetlu.	Kiyaghneghem	ulimakaqii	sangwaat	qamaglluki	Christ-akun,	Christ-amunllu.
B12_01_Colossians_V17	Christ-a	tawantekaaguq	sivungitni	sangwaat	alngunak,	aghtughyaghqaanghillghakunllu	sangwaat	qamaglluki	ellngan	nekaghqaghlluwaaghitnitestaqii.
B12_01_Colossians_V18	Ellnga	naasquutinguuq	ugpeqanun	yughaghvigmelngughnun,	ellngan	yugusiqii.	Ellngan	yugusiq	unguvangustengngwaa.	Ellnganguuq	unguvaghyuwhaaqaq	tuqulleghmeng,	enkaam	qulighpigaaguq	samun	tamaghhaanun.
B12_01_Colossians_V19	Kiyaghneghem	piyukelqaa	qamagtengngwaaghluni	ellmi	katam	kiyaghhnaluni	Ighneghmi	ilungani.
B12_01_Colossians_V20	Kiyaghneghem	Ighneghmikun	veghutestekaqii	ellminun	sangwaat	qamaglluki	nunamillu	qilagmillu.	Enkaam	aawakun	Ighneghmi	tuqaaqngan	qaquurami	ilaliighutestekaqii	ellminun.
B12_01_Colossians_V21	Ataasimeng	pelleghngayaghtusi	Kiyaghneghmeng.	Enkaam	anguyaksaghiisi	sumeghtaghalleghpesigun,	seghletunllu	pilleghpesigun.
B12_01_Colossians_V22	Iwernga	Kiyaghneghem	ilaliighunneqigtestiisi	ellminun	Ighneghmi	yugusiin	tuqullghakun.	Tawaten	pikaaguq	taginnalusi	nayuutngalleghminun	agleghnaghlusi,	pelungillusi,	avutngillusillu.
B12_01_Colossians_V23	Kiyaghneq	tawaten	pillequq	nagnequfsi	ugpeqluki	Pinilghiit	Ungipat	aygughikellngunaki.	Iqitegpenasi	sighmalleghmeng	allgeghtekaghpesineng	nagaqughaqngafsiki	Pinilghiit	Ungipat.	Taakut	Pinilghiit	Ungipat	ungipaqnguut	tamaghhaani	nunam.	Kiyaghneghem	nakmikegkaqaanga,	whanga	Paul,	qepghaghtengulunga	ellminun	ungipaqesqelluki	Pinilghiit	Ungipat.
B12_01_Colossians_V24	Ikfiqelleghma	yugusimkun	elpesi	apalluqlusi	quyasteghllagaanga.	Tawaten	kayusighinguunga	apeghiighnaluki	Christ-am	ikfiqellghi	yugusiminun.	Ellngan	yugusii	ugpeqaagut	yughaghvigmelnguut.
B12_01_Colossians_V25	Kiyaghneghem	qepghaghtengllaqaqaanga	ugpeqanun.	Tagivaqaqaa	una	qepghaqaq	kayusiitesqellusi,	elpesinun	liigikngwaaghesqelluki	Kiyaghneghem	akuzitangi.
B12_01_Colossians_V26	Sivunghani	Kiyaghneghem	qayvighsimangitaa	una	ipapilleq	tamaghhaanun	yugnun,	iwernga	maaten	qayvightengngwaa	ellmi	yugminun.
B12_01_Colossians_V27	Kiyaghneghuuq	nakmiilghii	yugminun	liisimakesqelluku	sangwaa	qayvightellghilkenni	sivunghani.	Nakmikegkaqaa	liisimakesqelluku	aangelleghllaga	uum	ipapillghem	akulngitni	Gentile-et.	Ipapilleq	qayvightekaa	unanguuq:	Christ-a	kiyaghtengnguuq	ilugpesini.	Christ-anguuq	sighimavut	kiyaghtesqelluta	Kiyaghneghmi	ellngan	nighughqellghani.
B12_01_Colossians_V28	Enkaam	ungipaqngwaaghput	Christ-a	tamaghhaanun.	Qamaglluku	peghqinelleghqun,	kelengasaaghaqaputlu	apeghtughaqaputlu	qamaglluki	yuget.	Tawaten	piiqukut	taginnaluki	ataasikaghtiita	yuget	Kiyaghneghem	nayuutngallghanun	angtaniitkaaluki	Christ-akun.
B12_01_Colossians_V29	Taana	pinaluku	taakunginaghhaagneng	ughleghiightunga	atuqluku	Christ-am	aghtughyaghqaanghillgha	qepghalghii	iknaqepiglluni	ilumnni.
B12_02_Colossians_V1	Ungipaataghllamsi	taakunginaghhaagneng	qepghaatillemneng	elpesinun,	ugpeqanunllu	Laodicea-melngughnun,	tamaghhaanunllu	esghaasigalngughneng	whangamneng.
B12_02_Colossians_V2	Tawaten	piiqunga	ilungit	ilutughllengesqelluki,	ataasiightesqellukillu	piniqelleghqun.	Enkaam	liigikngwaaghlleqaat	sangwaa	Kiyaghneghem	qayvighsimangilkanga	sivunghani.	Taana	Kiyaghneghem	qayvightekaa	Christ-anguq.
B12_02_Colossians_V3	Qamaglluki	Kiyaghneghem	peghqinellghillu	liigikingallghillu	Christ-ametut.	Taakuk	aklungistun	ayuquk	iighngalghiik	Christ-ami.
B12_02_Colossians_V4	Ungipaatamsi,	kitumun	alngunak	puughtestegpenasi	temngineng	apeghtughallghitneng,	qaywa	ipasugniteghngaata.
B12_02_Colossians_V5	Qaywa	uyavansaghngaaghma	elpesineng,	umyugamkun	elpesinitaqunga.	Quyaanga	qayughllak	kiyaghlleghhiisi	Kiyaghneghem	pisqellghatun,	ugpeqilleghsillu	Christ-akun	aghuliilnguq.
B12_02_Colossians_V6	Tuguklilleghpesistun	Christ	Jesus	Atanghuluku,	tawateghpigaq	ugpeqilleghqun	kiyaghtek	ellngakun.
B12_02_Colossians_V7	Ellngakun	akulgutek	asivanun	samavek,	ellngakun	nekefteki	kiyaghtaallesi	enkaam	iknaqughtek	ugpeqilleghpesigun	apeghtulleghpesistun.	Iyamsiqayugumanginaghtek.
B12_02_Colossians_V8	Kelengalusi!	Kitumun	alngunak	aghulaqutestegpenasi	temngitwhatgun	apeghtughallghitgun.	Tamaakut	apeghtughallghet	yuget	sumeghtaghallghitneng	pinguut,	tughneghaghnengllu	pinguut,	igleghutilghiit	whani	nunami.	Christ-ameng	pingunghitut,
B12_02_Colossians_V9	qayughllak	qamagtengngwaaghluni	Kiyaghneq	kiyaghtengnguuq	Christ-am	yugusiini.
B12_02_Colossians_V10	Christ-a	naasquutinguuq	igleghutistenunllu	pilleghqalegnunllu.	Ilateslusi	Christ-amun	Kiyaghneghem	tuunegkaqiisi	unguvallepigmeng.
B12_02_Colossians_V11	Ilatngalleghpesigun	Christ-amun	circumcise-ekaagusi.	Circumcise-elleghsi	yuget	pistellghitaat,	iwernga	Christ-am	pistekaqaa.	Enkaam	itemutkaqiisi	aghtughyaghqaanghillghaneng	yugusighpesi	seghleghqengngalghiit	piyukellghitneng.
B12_02_Colossians_V12	Paaptaayaaqngafsi	qunguutkaagusi	Christ-akun.	Taagken	maketkaagusi	unguvalleghmun	Christ-akun	qayughllak	ugpeqegkesi	Kiyaghneghem	aghtughyaghqaanghillgha.	Kiyaghneghem	maketkaqaa	Christ-a	tuqumeng.
B12_02_Colossians_V13	Tuqukaagusi	qayughllak	seghleghqestenguyalghiisi,	qayughllaklu	circumcise-elghilnguusi	yugusighpesigun.	Iwernga	Kiyaghneghem	unguvaghtestekaqiisi	Christ-akun	qayughllak	seghevutkaqii	qamaglluki	seghleghqelleput.
B12_02_Colossians_V14	Qaatkenghitaqngamteki	Kiyaghneghem	Liilightuusi	seghleghqellghet	pikaput	igaqegkaagut.	Kiyaghneghem	iqitkaqii	igaquqat	seghleghqelleput	tuquqaalluki	Christ-am	qaquuraanun.
B12_02_Colossians_V15	Kiyaghneghem	wayaghteqaqii	guututangit	igleghutilghiitlu	aghtughyaghqaanghillelgetlu	tughneghaat.	Tawaten	tamanganun	esghaghtestekaa	kayaalqiilleni	tamaakuneng	tughneghaghneng.
B12_02_Colossians_V16	Kitumun	alngunak	nanqigtestegpenasi	neghelleghmengllu	meghelleghmengllu,	neqenghaghqellghet	aghneghitneng,	nutaghat	tanqit	aghneghitneng,	nalighmeng	Sabbath-et	aghneghitneng.
B12_02_Colossians_V17	Taakut	taghneghangullghiistun	ayuqut	taakunun	piyaghqanun	aga	sivumelngughnun.	Iwernga	tamaakut	ipapiget	Christ-ametut.
B12_02_Colossians_V18	Ilangi	yugem	qusevegngasugnighqesuneghtuut,	manigughaqiitlu	yaqulget.	Iiwleng	akuzitkaqiit	esghaghwaalleteng	esghaqateng.	Ellngitnun	ungipaatestegpenasi	anaggutnganilusi.	Ellngit	esleqngaat	temngitwhameng	qukaayuglleghmeng	qayughllak	sumeghneghit	yugem	sumeghneqii.
B12_02_Colossians_V19	Ellngit	ilannanightut	Christ-amun	naasquutilghiimeng	yugusimun.	Igleghutngwaa	iingunaan	yugusiq,	iknaqughsaghaqaallu	neghqaqluku.	Qerngaghmetestaqaa	yugusiq	atuqesluki	nafliillu	ivalungillu.	Enkaam	yugusiq	nagunguuq	Kiyaghneghem	nagustesqesullghatun.
B12_02_Colossians_V20	Christ-a	tuqaaqngan	tuqulgusiqallghuuqaqaghsi.	Enkaam	itemutkaagusi	tughneghaghneng	igleghutilghiineng	whani	nunami.	Sangan'ngam	kiyaghtaqetsi	nunamun	pikepiglleghhiistun?	Sangan	qaatkaqesteki	liilightughallghit	whatelnguut,
B12_02_Colossians_V21	“Saflegpenaan,	Naasiighpenaan,	Saaftegpenaan?”
B12_02_Colossians_V22	Taakut	liilightughallghet	yuget	neghegkiitnengllu	meghegkiitnengllu	ayuqut.	Enkaam	neghegkiitlu	meghegkiitlu	atuqsaghqaananighaqut.	Tamaakut	liilightughallghet	taawanginaghhaq	yuget	liilightughalqiitlu	apeghtuusaqiitlu.
B12_02_Colossians_V23	Tamaakut	liilightughallghet	apeghtughiit	yuget	peghqinesighwaaghesqelluki.	Apeghtughiitlu	amyuutkesqelluki	yugusiit,	atuqnaniisqelluki	yugusiita	pikyukellghit.	Iwernga	tawaten	pillghita	aghuliighsigatiit	atuqnanilleghqameng	tamaakut	seghleghqellghet.	Tamaakut	liilightughallghet	ipasugnitut	iwernga	temnginguut	apeghtuusat.
B12_03_Colossians_V1	Unguvaghtekaategpesineng	maligullusi	Christ-amun,	piyukaqiteki	sangwaat	Kiyaghneghem	elpesinun	pikesqelluki	qilagmelnguut.	Tawani	Christ-a	aqumgaaq	aghenqigneghakun	Kiyaghneghem.
B12_03_Colossians_V2	Suumqaqiteki	tamaakut	qilagmelnguut,	nakaan	tamaakut	nunamelnguut.
B12_03_Colossians_V3	Tawaten	sumeghtaghaghaqitek	qayughllak	tuqukaagusi.	Unguvalleghsi	iighngaaq	Christ-ami	Kiyaghneghqun.
B12_03_Colossians_V4	Christ-a	unguvalqaghput.	Aliiqan,	elpesillu	aliilgusighlleqaghsi	nighughqellghani.
B12_03_Colossians_V5	Taaqiteki	atuqneghmeng	yugusighpesi	seghleghet	piyukellghit,	katam	allaniiq,	ukmanginneghilnguq	kiyaghtaalleq,	atuqsullgha	seghleghem,	pakigniiqlu.	Pakigniiq	maniguullghiistun	kiyaghnengllaqanun	ayuquq.
B12_03_Colossians_V6	Tamaakut	apalluqluki	Kiyaghneghem	sakraalleghllaga	taginguuq	qaatkusigalngughnun	ellnganun.
B12_03_Colossians_V7	Sivunghani	tawaten	kiyaghtengnguyaghtusi.
B12_03_Colossians_V8	Iwernga	maaten	atuqnanighteki	qamaglluki	ukut:	sakraa,	sakraaghllak,	ugumikeraaq,	seghlequuq,	seghleghmengllu	akuzitkilleq.
B12_03_Colossians_V9	Iqlengiqutegpenasi	qayughllak	taaqumaaghsi	kiyaghtaallelugsi,	ayghiitkaqsaqesillu.
B12_03_Colossians_V10	Enkaam	kiyaghtaalleghraghaq	atuqaaghsimaaghsi.	Nutaghtengnguusi,	Ulimaghistegpesistunllu	lliighuusi.	Tamaaken	apalluquku	liigikekestaghaghsi	Kiyaghneq	kinaghpigaatanga.
B12_03_Colossians_V11	Kiyaghtaalleghraghaghmi,	allangughutngitut	akulngitni	Gentile-etlu	Jews-etlu,	akulngitni	circumcise-ekatlu	circumcise-ellghilnguutlu,	akulngitni	barbarian-etlu,	Scythian-etlu,	akulngitnillu	qepghaghtelaaghetlu,	qepghaghtelaaghunghilnguutlu.	Iwernga	Christ-a	qulighpigaaguq,	kiyaghtengnguuqlu	tamaghhamnni	ugpeqani.
B12_03_Colossians_V12	Kiyaghneghem	yukiisi	agleghnalghiit,	piniqepigtiisillu.	Nakmikegkaqiisi.	Enkaam	nangllegtaghlusi,	nangllekilusi,	qusevegllusi,	yakuqlusi,	nuqenneghtulusillu.
B12_03_Colossians_V13	Sakritutegpenasi	iwernga	seghevutullusi.	Kinkut	anagtekangisi	seghevunnakesi	katam	Atanghem	seghevutellghistun	elpesi.
B12_03_Colossians_V14	Qamaglluteng	tamaakut	megnunaghtut	iwernga	piniqelleq	megnunalleghpigaaguq.	Piniqutellghem	ataasiightengngwaaghiinkut.
B12_03_Colossians_V15	Tamaghhaghpesi	nalighneqiisi	Christ-am	yugusiin,	enkaam	nakmikegkaagusi	kiyaghtesqellusi	qerngaghpesi	nekeggmelleghqun.	Taana	apalluqluku	Christ-am	nekeggmellghan	igleghulliki	ilusi.	Iyamsiqayugngateklu.
B12_03_Colossians_V16	Yeqay	Christ-am	apeghtuusii	kemnaghluteng	kiyaghllit	ilugpesini.	Apeghtuututaqlusi,	kelengasaaghututaqlusillu	tamaghhaakun	peghqinelleghqun.	Ilagaghtek	Kiyaghneghmun	iyamsiqayullelighlusi	ilugpesigun,	ilagaghtek	psalms-neng,	ilagaatneng,	maniguutmunllu	ilagaatneng.
B12_03_Colossians_V17	Enkaam	sangwaa	pikaghsi,	akuzitkun	nalighmeng	qepghalleghqun	qamaglluku	piiqiteggu	aatghakun	Atanghem	Jesus-em.	Ellngakun	iyamsiqayugvikiteggu	Kiyaghneq	Ata.
B12_03_Colossians_V18	Nuliighni,	malighqutaqlusi	ugigpesinun	qayughllak	tawaten	Atanghem	pisqesuwiisi.
B12_03_Colossians_V19	Ugini,	piniqluki	nuliisi,	yakuqluki	piiqiteki.
B12_03_Colossians_V20	Taghnughhaghni,	qaatkelluki	angayuqasi	salleghqun	tamaghhaakun,	qayughllak	tawaten	pillghem	efqughtaqaa	Ataneq.
B12_03_Colossians_V21	Atani,	sakraasaghaghpenaki	taghnughhasi	luuraq	iilqennayukata.
B12_03_Colossians_V22	Qepghaghtelaaghni,	iiwleng	qaatkelluki	piliitistesi.	Iiwlengllu	efqughhnaqluki	esghapagughngaata	nalighmeng	esghapagunghiteghngaata.	Qepghaateki	ipapighqellusi	qayughllak	tawaten	quulvaangwaaghsi	Ataneq.
B12_03_Colossians_V23	Salleghpesini	tamaghhaani	qepghaghaqitek	pinaqellghaghsi	qamagtiiluku	qepghaatepiglleghhiistun	Ataneq,	nakaan	yugnun.
B12_03_Colossians_V24	Neqamikluku	Atanghuuq	Christ-a	qepghaatkaghsi.	Allgeghlleqaghsi	akileghtuusaghsi	ellnganeng.	Akileghtuusaq	akequsaqegkaqaa	tuunelleqniluku	yugminun.
B12_03_Colossians_V25	Iwernga	kina	alngunak	seghletun	pista	nallangighyaghqaaguq	seghletun	pillghanun	qayughllak	Kiyaghneghem	nanqigsaghqaqaa	tamaghhaan	yuuk	tawateghlluwaaq.
B12_04_Colossians_V1	Qepghaghtelaaghet	piliitistengitni,	pinitungwaaqlu	atunengwaaqlu	piiqiteki	qepghaghtelaasi,	liisimakluku	elpesillu	Piliitistelguusi	qilagmi.
B12_04_Colossians_V2	Yughaamanginaghtek,	iilqayugpenasillu	yughaghaqitek	iyamsiqayugvikumaan	Kiyaghneq.
B12_04_Colossians_V3	Yughaqufsi,	yughaatkennakefsikutlu.	Yughaghtek	Kiyaghneghmun	qelpeghutesqelluta	amigmeng	mingitesqelluki	akuzitangi	Christ-ameng	ayuqelghiit.	Sivunghani	Kiyaghneghem	qayvighsimangitaa	ipapilleq	Christ-ameng	ayuqelghii.	Iwernga	Kiyaghneghem	ungipaataanga	ungipaqesqelluku	taana	qayvighsimangilnguq	ipapilleq.	Ungipaqegkaqutemneng	taana	ipapilleq	anusimingllaghaatnga.
B12_04_Colossians_V4	Enkaam	yughaatkitengnga	una	ungipaq	ungipaqsaghqaaluku	whateghlluwaaq	katam	Kiyaghneghem	whangamnun	pisqellghatun.
B12_04_Colossians_V5	Peghqinghwaaqitek	ugpeqaanghilngughninneghpesini.	Atuqaqiteggu	tamaghhaan	pilleghqaghsi	ungipaasaghqaaluki	Christ-ameng.
B12_04_Colossians_V6	Aleghquneghpesiki	iiwleng	nangllegtaghlusi,	akuziiqlusi	itagnaghyugnaghlusi,	nagasugnaghlusillu.	Tawaten	piiqitek	liisimakesqellusi	naten	kiimsilleghqiit	aapqughaallghit.
B12_04_Colossians_V7	Tychicus	ugpeqaalgutkaqa,	piniqepigtekaqa.	Qepghalgutkaqa,	qepghaataqaallu	Ataneq	whangamnun	maligulluni.
B12_04_Colossians_V8	Kayagtaqa	elpesinun,	liisimakesqelluku	natetulvut	enkaam	kayemellengesqellusi.	Ungipaannaaghiisi	whangamneng.
B12_04_Colossians_V9	Kayagtaqallu	Onesimus	elpesinun.	Piniqegkaaguq	ataasiighmelnguq	ugpeqaalgun,	elpesineng	pinguuq.	Tychicus-enkuk	ungipaalleqiisi	sameng	tamaghhaaneng	salleghneng	maani.
B12_04_Colossians_V10	Aristarchus-em	anusimingllaghalgutma,	Mark-emllu	atalgutangan	Barnabas-em	suumqaqiisinguq.	(Ungipaatkaqamsi	latatgun	Mark-meng,	kaasimakan	elpesinun	upughatesqelluku.)
B12_04_Colossians_V11	Jesus-emllu,	alla	atelgem	Justus-meng	suumqaqiisinguq.	Taakunginaagut	Jews-et	ugpeqat,	qepghalgusighaqaatnga	Ataneghpagullghanun	Kiyaghneghem.	Ilutuqutkanka	elngaatall.
B12_04_Colossians_V12	Epaphras,	qepghaghtenga	Christ	Jesus-em,	elpesineng	pinguuq,	ellnganllu	suumqaqiisinguq.	Iiwleng	taakunginaghhaagneng	yughaatkaqiisi	angtaniitesqellusi,	liisimakngngwaaghesqelluku	sangwaa	Kiyaghneghem	pisqesullgha	elpesinun,	elpesinunllu	qamagtengngwaaghluku	piyukellgha	pikesqelluku.
B12_04_Colossians_V13	Ungipaasugamsi	Epaphras	qepghaghllakaaguq	kayusiinnalusi,	kayusiinnalukillu	Laodicea-ghmiitlu	Hierapolis-eghmiitllu.
B12_04_Colossians_V14	Luke-emllu	piniqepigtekamta	aghallegtam,	Demas-emllu	suumqaqiisinguq.
B12_04_Colossians_V15	Ugpeqaalgutnun	Laodicea-melngughnun,	Nympha-munllu,	ugpeqaalgutnunllu	qernughutkayugnun	maniguunnaluteng	mangteghaani,	ungipaannakesi	suumqaqankanguq.
B12_04_Colossians_V16	Atightughnakesi	ukut	latat	ugpeqanun	qerngughutkayugnun	yughaghvigani	Colossae-m.	Wataghllaklu	atightughnakesi	ukut	latat	Laodicea-ghmiit	ugpeqiitnun.	Atightughnakesillu	latat	Laodicea-ghmiit	ugpeqiita	tuyughyaghqiit	elpesinun.
B12_04_Colossians_V17	Archippus	ungipaataghnnakesi	whaten,	“Wataghllak	apeghiighnaken	qepghaqaq	Atanghem	qelghutkaa	elpenun.”
B12_04_Colossians_V18	Whanga,	Paul,	whanga	katam	iiggemneng	una	igaqaqa.	Neqamiklunga	anusimingllaghaagunga,	qiipraghusighlunga	ayuqunga.	Qamagllusi	suumqaqamsi.	Kiyaghneq	nangllegtaghli	elpesinun.
B13_01_1Thess_V1	Ukut	latat	Paul-meng,	Silas-meng,	Timothy-mengllu	pinguut,	Thessalonica-ghmiit	ugpeqiitnun	Kiyaghneghem	Atam	pingi	Atanghemllu	Jesus	Christ-am.	Kiyaghneghem	nangllekillghallu	nekeggmellghallu	elpesinillik.
B13_01_1Thess_V1	Quunpeng	iyamsiqayugvikaqaghput	Kiyaghneq	tamaghhaghpesinun,	iiwlengllu	yughaatkaqamsi.
B13_01_1Thess_V2	Yughanemta	Kiyaghneghmun	Atamnnun	neqamikaqaghput	qepghalleghsi	ugpelleghpesigun,	qepghalleghsi	piniqelleghpesigun.	Iyamsiqayugvikaqaghputlu	ugpelleghsi	nagneghuskesi	iknaqluku	qayughllak	sighimangulghiisi	Atanemteggun	Jesus	Christ-akun.
B13_01_1Thess_V3	Ugpeqaalgutemnni,	Kiyaghneghem	piniqegkaani,	liisimakaghput	nakmikegkaqiisi
B13_01_1Thess_V4	qayughllak	Pinilghiineng	Ungipaneng	tagitaqngamsi,	akuziteraaghinaghteggun	pimangitukut,	iwernga	aghtughyaghqaanghilleghqunllu,	Agleghnalghiignekunllu	Taghneghagnekun	pikaagukut.	Enkaam	ugpeqasi	Pinilghiit	Ungipat	ipangutangi.	Liisimakaghsillu	naten	kiyaghtekaatfut	elpesinilluta,	tawaten	kayusiinnalusi	kiyaghtekaagukut.
B13_01_1Thess_V5	Enkaam	whangkutestunllu	Ataneghtunllu	lliightek.	Qaywa	ikfiqeghllagngaaghpesi,	tuguklighasi	Pinilghiit	Ungipat	quyamallelighlusi	Agleghnalghiigneng	Taghneghagneng.
B13_01_1Thess_V6	Enkaam	usputaaghtusi	tamaghhiitnun	ugpeqanun	Macedonia-millu	Achaia-millu.
B13_01_1Thess_V7	Atanghem	ungipaa	mingitnguuq	elpesineng	Macedonia-millu	Achaia-millu.	Ugpeqilleghsillu	Kiyaghneghmeng	liitaat	tamangani.	Enkaam	whangkuta	sameng	pinghisaghngaamteggu	ugpeqilleghsi,	qayughllak	siingenllu	yuget	nagaquumaat.
B13_01_1Thess_V8	Tamangani	aapghaqaat	upughatilleghllagsi	whangkunneng	elpesinitnguluta.	Qiivumanilusillu	unguvalghiimun	Kiyaghnepigmun	qepghaannaluku,	peglluki	kiyaghnengllaqat.
B13_01_1Thess_V9	Utaqaaqaghsillunguq	Kiyaghneghem	Ighnegha,	Jesus,	tagiyaghqaq	qilagmeng.	Ellnganguuq	Kiyaghneghem	unguvaghtekaa	tuqulleghmeng,	yuguliiqiinkutlu	Kiyaghneghem	sakraallghaneng	kaasaghqameng.
B13_02_1Thess_V2	Iwernga	sivunghani	elpesinun	pillemta,	liisimakaghsi	Philippi-mi	ikfiqliightestekaqiinkutlu	seghlequuqaqiinkutlu.	Tamaanlluta	qaywa	uglalghiim	yugem	aghuliighhnaqutkeghngiinkut	Kiyaghneghem	ilutustekaqiinkut,	enkaam	ungipaasaghtughamsi	Pinilghiineng	Ungipaaneng	Kiyaghneghem.
B13_02_1Thess_V1	Ugpeqaalgutemnni,	liisimakaghsi	elpesinun	pilleghput	temngingunghitkaaguq.
B13_02_1Thess_V2	Ungipaqilleghput	ipanguuq.	Iqlengiqngunghitukut	elpesinun,	seghleghmeng	piyukegkiitukut	elpesinun,	puughhnaqutkigatamsi.
B13_02_1Thess_V3	Yeghlegi,	ungipaqaqaput	Pinilghiit	Ungipat	qayughllak	Kiyaghneghem	itagnaqluta	neghyukutkaqii	whangkunnun.	Akuzillemteggun	efqughhnaqutkengngunghitaput	yuget,	iwernga	efqughsukaghput	Kiyaghneghuuq,	nanqigtingalghii	ilumta	sumeghtaghallghaneng.
B13_02_1Thess_V4	Liisimakaghsi	usuquughsaghtuunghitamsi	nalighmeng	sakengviksaghtuunghitamsi.	Kiyaghneq	liisimakistekaghput.
B13_02_1Thess_V5	Usuqesaayugtengngunghitukut	yugneng,	elpesineng,	nalighmeng	kinkuneng.
B13_02_1Thess_V6	Apostle-ngutemnneng	Christ-amun,	tungsighniighviksaghqaqsaghamsi	sameng	alngunak.	Iwernga	elpesinilluta	yakumangilliqutkumangitamsi,	yeghlegi	mamaghtikayugestun	naastun	aflengakilghiistun	taghnughhaghmeggneng	ayuqegkaagukut.
B13_02_1Thess_V7	Piniqepigtamsi,	enkaam	quyakusiqinaghluku	elpesinun	liisimakesugaput	Kiyaghneghem	Pinilghiit	Ungipii.	Pinilghiinginaat	Ungipat	pigpenaki,	quyakusiqinaghluku	sameng	tamaghhaaneng	kayusighyuglusi	ayuqamsi,	qayughllak	piniqsaliitkaqamsi.
B13_02_1Thess_V8	Ugpeqaalgutemnni,	neqamikaghsi	naten	angkaan	qepghalleghputlu	ughleghiilleghputlu!	Qepghaqaagukut	unugtuumaan,	aghneghtuumaan	qayughllak	elpesinun	uqigtuqutnguyunghilnguukut;	elpesinisimaluta	ungipaqikaagukut	Pinilghiineng	Ungipaaneng	Kiyaghneghem.
B13_02_1Thess_V9	Elpesillu	Kiyaghneqlu	liisimakistekamsi.	Elpesini	ugpeqani	kiyaghtekaagukut	pelungilluta,	ipapighqelluta,	anaggutellngunaamta.
B13_02_1Thess_V10	Liisimakaghsi	katam	atam	aflengakillghatun	taghnughhaghmineng,	whangkutallu	tamaghhaghpesi	tawaten	katam	aflengakegkaqamsi.	Kayemegkaqamsi,	ilutughsaqaqamsi,	qelghutaataqaqaghput	elpesinun	atuqesqelluku	kiyaghtaalleq	efqughnalghii	Kiyaghneghmi.	Tuqluungwiisi	ilatesqellusi	ellmi	katam	Ataneghpagulleghminunllu	pinighnalleghllagminunllu.
B13_02_1Thess_V11	Iyamsiqayugvikumanginaangwaaghputlu	Kiyaghneq	una	apalluqluku:	whangkunneng	nagaqughluku	tuguklighaghsi	Kiyaghneghem	ungipaa.	Elpesi	tuguklighaghsi	Kiyaghneghmeng	ungipaaluku,	nakaan	yugneng	ungipaaluku.	Taananguuq	Kiyaghneghem	ungipaghpigaa	qepghalghii	elpesini	ugpeqilghiini.
B13_02_1Thess_V13	Ugpeqaalgutemnni,	elpesi	tawatetusi	ugpeqistengistun	Christ	Jesus-em	qerngughutkayuget	yughaghvigitni	Kiyaghneghem	Judea-mi.	Nunalgutegpesi	ikfiqestekaqiisi	katam	Jews-et	ikfiqestellghistun	ugpeqat	Judea-mi.
B13_02_1Thess_V14	Jews-nguut	tuqutikat	Ataneghmeng	Jesus-meng,	uuknaliqistenengllu,	amyuqetaatkegkaqiinkutlu.	Efqughhneghitaat	Kiyaghneq,	kipullginaaghuutlu	tamaghhaanun	yugnun
B13_02_1Thess_V15	aghuliighhnaqutkelleghmegteggun	ungipaqilleghput	Gentile-enun	yugulillengnayukata.	Tawaten	pilleghmegteggun	ilamanginaghiit	seghleghqelleteng	enkaam	qenwatlu	Kiyaghneghem	ugumiyaguteghllagluki	qantaghaqun	aghyuughlleqii.
B13_02_1Thess_V16	Ugpeqaalgutemnni,	amyuqetaatkistemta	aghulaqestaqngamikut	Thessalonica-meng,	pellghututestaghtiinkut,	iwernga	paninang	sumeghmikaqamsi.	Esghaghyupigtaqsaghamsi	gginasaghqughlusi
B13_02_1Thess_V17	enkaam	takunaqutkaqsaghamsi.	Whanga,	Paul,	takunaqutkaataghaqsaghamsi	iwernga	Tughneghaam	amigighaghtaqiinkut.
B13_02_1Thess_V18	Elpesi	sighimalqamsi,	quyasiqamsi,	qaghpakamsillu.	Taana	qaghpa	whangkuta	qukaayugusiqelleqaghput	manungani	Atanemta	Jesus-em	tagikan.
B13_02_1Thess_V19	Ipapestaaq	elpesi	qukaayugusiqamsillu	quyasiqamsillu!
B13_03_1Thess_V3	qayughllak	iilqayugtesunghilkemsi	ugpeqilleghpesineng	seghleliillesi	apalluqluki.	Iwernga	liisimakaghsi	ugpeqani	whangkuta	seghleliighyaghqaagukut.
B13_03_1Thess_V1	Iwernga	esghaatusigatutemnneng	qavngaghhaaneng	pelleghngatutelleghput	nuqetutepagningiitaghput.	Enkaam	agghitkaagukut	whanga	ellnginaghma	Athens-mennalunga,
B13_03_1Thess_V2	kayagtekaqaghpungllu	Timothy	elpesinun.	Ugpeqaalgutkaghpung,	qepgalgusighaqiinkung	Kiyaghneghmun.	Ungipaqilgusighaqiinkung	Pinilghiineng	Ungipaneng	Christ-ameng	ayuqelghiineng.	Kayagtekaqaghpung	iknaqughsaghyaghtiisqelluki	ugpeqillesi,	kayemesqellusillu,
B13_03_1Thess_V3	Elpesinilluta	ungipaatngwaaqaqamsi	amyuqetaatkellengelleqniluta;	enkaam	liisimakaghsi	taawa	ipa	ikfiqutkegkaqaghput	amyuqetaatkelleq.
B13_03_1Thess_V4	Tamaaken	apalluqluku	aghtughyagusama	nuqenneghmeng,	kayagtekaqaqa	Timothy	elpesinun	liigiknaluku	ugpeqilleghsi	natetaqutanga.	Pengkaqamsi	qayughllak	Tughneghaam	nanghiiqumanayukangisi	ugpeqinaniisqellusi,	enkaam	qepghalleghput	temngisugnighsimanayukan.
B13_03_1Thess_V5	Iwernga	Timothy-m	uteghnighluni	ungipaatiinkung	quyanalghiimeng	ungipameng	ugpeqilleghpesinengllu	piniqelleghpesinengllu.	Ungipaataqiinkungllu	iiwleng	neqamikaqnilutung	pinitun,	esghaghyugaqnilutungllu	katam	whangkutung	esghaghyullemtestegetun	elpesi.
B13_03_1Thess_V6	Ugpeqaalgutemnni,	seghleliighllagumaluta,	ikfiqeghllagumaluta	ilutughtukut	qayughllak	nagneghutngukesi	ugpeqilleghsi.
B13_03_1Thess_V7	Whaa	aneghtaghaghtukut	qayughllak	aghuliilkaalghiisi	Ataneghqun.
B13_03_1Thess_V8	Enkaam	iyamsiqayugvikngwaaghput	Kiyaghneq	elpesineng.	Elpesi	apalluqlusi	quyaghllaguukut	sivungani	Kiyaghnemta.
B13_03_1Thess_V9	Taakunginaghhaagneng	yughaatkengngwaamsi	unugtuumaan,	aghneghtuumaan	alla	esghaghyaghqaalusi,	ilayaghqaaluki	ugpeqilleghpesi	aklukegkiit.
B13_03_1Thess_V10	Kiyaghnemta,	Atam	ellmineng	katam,	Atanemtallu	Jesus-em	qantaghaqun	elpesinun	piyaghqaaghteslikut!
B13_03_1Thess_V11	Atanghem,	piniqsaliitutestaghaghlisi.	Piniqelleghsillu	tevughasligu	tamaghhaanun	yugnun,	katam	whangkuta	piniqellemtestun	elpesi.
B13_03_1Thess_V12	Tawaten	ayepsugighsaghlleqii	ilusi	avutngitesqellusillu	pelungitesqellusillu	sivungani	Kiyaghnemta	Atam,	Atanemta	Jesus-em	tagillghani.	Tawani	kelqelleqii	qamagtengngwaaghluki	ellmi	yuni.
B13_04_1Thess_V4	Liitesugiisillu	tamaghaghpesi	nuqetutesqelluki	yugusisi	pinilleghmun	enkaam	kiyaghllequsi	pelungillusi,	efqughnaghlusi	Kiyaghneghmunllu	yugnunllu.
B13_04_1Thess_V1	Ugpeqaalgutemnni,	alaghrang	whaten	pinaqamsi,	liitivikegkaqaghpekut	naten	kiyaghtelleghqameng	efqughnaghlusi	Kiyaghneghmun,	esgha	tawaten	kiyaghlleghhiisi.	Aatghakun	Atanghem	Jesus-em	kayemamsi	wataqaaghaq	tawaten	pisqellusi.
B13_04_1Thess_V2	Liisimakasi	sangwaat	qelghutkaput	elpesinun	pisqelluki	Ataneghqun	Jesus-kun.
B13_04_1Thess_V3	Whatetuq	Kiyaghneghem	piyukellgha	elpesinun:	pelungitesugiisi	seghleghqestesunghitiisi	atuqutelleghqun.
B13_04_1Thess_V4	Ilapgategpenasi	yugusighpesi	atuqiyullghanun	ugpeqaanghilnguut	pillghistun	nallukilghiit	Kiyaghneghmeng.
B13_04_1Thess_V5	Kitum	alngunak	sakusiiqefqaan	piligu	ugpeqaalgutmi	inglunga	atuqilleghmun.	Atanghem	aghyuughllaglleqii	tawaten	pikayuget.	Sivunghani	kelengasaaghllakaqamsi	tamaaken.
B13_04_1Thess_V6	Kiyaghneghem	nakmikegkaqiinkut	kiyaghtesqelluta	pelungilluta,	seghleghqellngunaamta.
B13_04_1Thess_V7	Enkaangam	kitum	alngunak	qaatkenghilkumiki	tamaakut	apeghtuusat,	Kiyaghneghuuq	qaatkenghilkanga	nakaan	yuuk.	Kiyaghneghuuq	tuunistezi	Agleghnalghiigneng	Taghneghagneng.
B13_04_1Thess_V8	Kitum	alngunak	latanghisaghngaaghmisi	ayuqiisi	ungipaannalusi	piniqesqelluki	ugpeqaalgutesi,	qayughllak	Kiyaghneghem	apeghtuqaqiisi	piniqutesqellusi.
B13_04_1Thess_V9	Ipanguuq	piniqasi	qamaglluki	ugpeqaalgutesi	tamaghhaani	Macedonia-mi.	Iwernga	ugpeqaalgutemnni,	qelghamsi	piniqutaghiisqellusi.
B13_04_1Thess_V10	Pinaqellghaghsi	qamaglluku	kiyaghtek	nekeggmellelighlusi,	elpesi	sayaghqasi	piiqiteki,	avelghaghluki	ilagpesi	sayaghqiit.	Qepghaghtek	allgeghusaghqaalusi	aklukegkaghpesineng	katam	whangkuta	qelellemtestun.
B13_04_1Thess_V11	Tawaten	pikufsi	neghyuknaanghitasi	kinkut	alngunak	aklukegkaghpesinun,	ugpeqaanghilnguutlu	siivakelleqiisi.
B13_04_1Thess_V12	Ugpeqaalgutemnni,	liisimakesugamsi	ugpeqaneng	qavalghiineng	qivghukefqiita	pisqelluki	sighimallghilngughestun.
B13_04_1Thess_V13	Ugpeqaghput	Jesus	tuquluni	unguvaqaaguq.	Enkaam	ugpeqaghput	Kiyaghneghem	tagilleqii	Jesus-kun	tamaakut	qavaqat	ugpeqiluteng	ellnganeng.
B13_04_1Thess_V14	Ungipaatngwaaghamsi	Atanghem	apeghtuutkaaneng.	Ataneq	tagikan,	whangkuta	paninang	unguvalghiini	ingyaghaghnaanghitaput	tamaakut	qavaqat.
B13_04_1Thess_V15	Ataneq	ellnga	katam	qilagmeng	ukigllequq,	yuget	nagaqughlleqaat	iglagtuqaq	qelelleq,	menga	archangel-em,	qalghightaatangallu	Kiyaghneghem.	Tamaakut	ugpeqiluteng	Christ-ameng	tuqulaghaatkat	unguvaghyuggaaghllequt.
B13_04_1Thess_V16	Taagken	whangkuta	unguvalghiini	unegtekani,	Kiyaghneghem	qerngughutesluta,	ellngitnun,	ghhataghaghtaatesleqiinkut	qilagwaaghnun	paayghesqelluku	Ataneq	eslami.	Enkaam	Ataneghmellequkut	quunperugllak.
B13_04_1Thess_V17	Tamaaken	apalluqluku	ilutughsaasiqaqiteki	taakut	akuzitet.
B13_05_1Thess_V5	Qamagllusi	avaqutaqiisi	nighugem,	avaqutaqiisillu	aghneghem.	Unugem	pikenghitiinkut	nalighmeng	mamlegllagem.
B13_05_1Thess_V1	Ugpeqaalgutemnni,	elpesinun	latatkenniitut	qakun	tamaakut	piyaghqaatangi.
B13_05_1Thess_V2	Qayughllak	elpesi	liisimakngwaaghaghsi	Aghnegha	Atanghem	tagiyaghqaaguq	waakenghillghaghulluni	tagillghatun	teglegniightem	unugmi.
B13_05_1Thess_V3	Yuget	whaten	pimaluki,	“Nekeggmellelguukutlu	paqniitukutlu,”	naafqellghem	kaatqaghlleqii	katam	aghnam	ighniyullghan	aqnighqellghatun.	Yuget	anagnaanghitaat	taana	naafqelleq.
B13_05_1Thess_V4	Iwernga	elpesi	ugpeqaalgutemnni,	mamlegllagmenneghitusi	enkaam	Aghneghan	Aghneghem	waakenghillghaghhnaanghitiisi	tegleghniightetun.
B13_05_1Thess_V5	Enkaam	qavaafqaamta	pilta	ilangistun,	itupill	teghumalta,	liisimaluta.
B13_05_1Thess_V6	Tamaakut	qavalghiit	qavaghaqut	unugmi,	tamaakut	meghelghiit	suumaqut	unugmi.
B13_05_1Thess_V7	Iwernga	Atanghem	pikiinkut	enkaam	liisimaluta	kiyaghtelta.	Paqniighsaasilleghqamnnun	sakimamteggun	aatelteggu	sighimalleq	yugulilleghmun.
B13_05_1Thess_V8	Kiyaghneghem	piyukelqenghitaa	ikfiqesqelluta	sakraalleghmeng,	iwernga	yugulillengesugiinkut	Atanemteggun	Jesus	Christ-akun.
B13_05_1Thess_V9	Jesus-em	tuqumatkegkaqiinkut	ellminitesqelluta	unguvayaghngaamta,	tuqukaayaghngaamta	tagikumi.
B13_05_1Thess_V10	Tamaakut	apalluqluki	kayemututaqiteklu	kayutkutaqiteklu	whaa	maaten	pilleghpesistun.
B13_05_1Thess_V11	Ugpeqaalgutemnni,	siivakiteki	Ataneghmun	qepghalghiit	akulegpesini.	Ellngan	nakmikegkaqii	igleghutistengulukillu	apeghtughistengulukillu	elpesinun.
B13_05_1Thess_V12	Siivakeghllagaqitekillu	piniqaqitekillu	apalluqluki	qepghallghit.	Nekeggmetullusi	pitek.
B13_05_1Thess_V13	Ugpeqaalgutemnni,	kelengasaaghteki	ighsanitalghiit,	ilutughsaghteki	alingtalghiit,	kayusighteki	kayaalnguut,	negkeghlluwaan	piiqiteki	qamaglluki.
B13_05_1Thess_V14	Wataghllak	akisaqunaki	seghletun	pistesi	iwernga	pinitun	piiqiteki	ilasi,	qamagllukillu	yuget.
B13_05_1Thess_V15	Quyamanginaghlusi,
B13_05_1Thess_V16	yughaamanginaghlusi,
B13_05_1Thess_V17	iyamsiqayuglusi	tamaghhaani	nekegneghmi.	Taakunguut	Kiyaghneghem	piyukellghi	elpesinun	Christ	Jesus-em	piliitkiitnun.
B13_05_1Thess_V18	Qaamtegpenakek	Agleghnalghiik	Taghneghak,
B13_05_1Thess_V19	sasiinghinnigpenaki	uuknaliqillghet.
B13_05_1Thess_V20	Iwernga	sangwaa	qamaglluku	nanghiiqwaaqiteggu	enkaam	tuguklighaqluki	sangwaat	pinilghiit,
B13_05_1Thess_V21	iqitngatek	tamaghhaaneng	seghleghmeng.
B13_05_1Thess_V22	Kiyaghneghem	nekeggmellelitistem	iighwightengngwaaghlusi	pelungighllisi.	Avutngitesliki	taghneghasi,	unguvasisi,	yugusisi	Ataneghput	Jesus	Christ-a	tagikan.
B13_05_1Thess_V23	Tagsiqlightegpesi	pilleqii	tamaakut	qayughllak	ataasiighmetuq.
B13_05_1Thess_V24	Ugpeqaalgutemnni,	yughaatkaqluta.
B13_05_1Thess_V25	Quyakaqiteki	ugpeqaalgutesi	naaghluki	Kiyaghneghem	piniqellghakun.
B13_05_1Thess_V26	Qelghamsi	Atanghem	pilleghqalitellghakun	ukut	latat	atightiisqelluki	tamaghhiitnun	ugpeqaalgutegpesinun.
B13_05_1Thess_V27	Piniqellgha	Atanghem	Jesus	Christ-am	elpesinilli.
B14_01_2Thess_V1	Ukut	latat	Paul-meng,	Silas-meng	Timothy-mengllu	pinguut.	Ugpeqanun	Thessalonica-melngughnun	Kiyaghneghem	Atamta	pingitnun,	Atanghemllu	Jesus	Christ-am.
B14_01_2Thess_V1	Nangllegtalleqlu	nekeggmelleqlu	elpesinun	pinguuk	Kiyaghneghmeng	Atameng,	Ataneghmengllu	Jesus	Christ-ameng.
B14_01_2Thess_V2	Ugpeqaalgutemnni,	iiwleng	iyamsiqayagusaghqaqamsi	Kiyaghneghmun.	Elqughutngaaq	tawaten	pilleghqaghput,	qayughllak	ugpeqineghtughtaghalghiisillu,	piniqutaghaghlusillu	lliightusi.
B14_01_2Thess_V3	Tamaaken	apalluqluku	qanatkaqamsi	ilangitnun	ugpeqat	Kiyaghneghem	yughaghvigitnilngughnun.	Aapghaqaghput	nuqetutineghtulleghsillu,	ugpeqilleghsillu	qaywa	amyuutkellengeghngaaghpesi,	ikfiqellengeghngaaghpesillu.
B14_01_2Thess_V4	Tamaakut	ipapighqaat	Kiyaghneghem	nanqigtillgha	elqughutngalghiinguuq.	Enkaam	Kiyaghneghem	aapghiisi	itagnaghnilusi	kiyaghtesqellusi	Ataneghpagulleghmini	qayughllak	ikfiqutkengngukesi.
B14_01_2Thess_V5	Kiyaghneghem	piyaghqaqaa	sangwaa	elqughutngalghii:	ikfiqesaghqaqii	tamaakut	ikfiqestilghiit	elpesineng.
B14_01_2Thess_V6	Enkaam	elpesi	ikfiqelghiini	Kiyaghneghem	meghnaalisnaaghiisi	ikfiqelleghmeng	whangkutallu	maligulluta.	Tawaten	pillequq	aliightekumiki	Ataneq	Jesus,	iknaqeghllalghiitlu	yaqulgi.	Qilagmeng	ukigllequt	keneghmelluteng	kumaghughngalghiimi.
B14_01_2Thess_V7	Taagken	Jesus-em	aghyuughlleqii	tamaakut	nallukilghiit	Kiyaghneghmeng,	qaatkusigalnguutlu	Pinilghiineng	Ungipaaneng	Jesus-meng	ayuqelghiit.
B14_01_2Thess_V8	Aghyuughnaqngwiillu	kenlengilngughmeng	naafqelleghmeng,	iqitesnaqnguutlu	Ataneghmeng,	nighuganengllu	aghtughyaghqaanghillghan.
B14_01_2Thess_V9	Tamaakut	piyaghqaagut	tawani	Aghneghmi	Ataneq	Jesus	tagikan.	Qamaglluteng	yuget	ugpeqikat	ellnganeng	usuqelleqaat,	saghiighayagulleqaatlu.	Elpesi	akulngitnillequsi	qayughllak	ugpeqegkesi	ungipaq	aapqaghput	elpesinun.
B14_01_2Thess_V10	Enkaam	quunpeng	yughaatkaqamsi	whaten:	Kiyaghneghem	apeghlisi	kiyaghtengngunilusi	ellmi	kiyaghtesqesulleghmitun.	Aghtughyaghqaanghilleghmikunllu	naamiglligu	qamaglluku	piyukelleghsi	pinilleghmun,	qepghallghillu	ugpeqilleghpesi.
B14_01_2Thess_V11	Enkaam	aatgha	Atanemta	Jesus-em	quulvallengellequq	elpesigun,	elpesillu	ellngakun	quulvallengellequsi	nafughtallghakunllu	nangllegtallghakunllu	Kiyaghnemta,	Atanemtallu	Jesus	Christ-am.
B14_02_2Thess_V2	Umyugasi	qapragaghtesunghitngwaaghaput	nalighmeng	kakavesunghitaput	nagaququfsigu	Aghnegha	Atanghem	kaasimaniluku.	Entaqun	kitum	uuknaliqutkegkaqaa,	nalighmeng	kitum	ungipaqegkaqaa,	nalighmeng	kitum	latatkumaniluku	whangkunnun	pikaqaa.
B14_02_2Thess_V1	Ugpeqaalgutemnni,	ungipaasugamsi	tagilleghqaaneng	Atanemta	Jesus	Christ-am,	qerngughutelleghqamnnengllu	ellnganun.
B14_02_2Thess_V2	Iwernga	puughtestegpenasi!	Taana	Aghnegha	Atanghem	kaannaanghituq	kenlanga	yuget	malighqutaqsugnanilghitnun	Kiyaghneghem	igleghutillghanun,	kaatellghanunllu	Seghlepestaaghem	Yugem.	(Ellnga	naafqesaghqaaguq	hell-mi.)
B14_02_2Thess_V3	Taam	yugem	kipullginaaghlleqii	kiyaghnengllaqat	nalighmeng	manigughyaghqat,	tamaakuneng	ellmineng	qulighpigaaghsaghqaaguq.	Enkaangam	iteghluni	Kiyaghneghem	Temple-nganun	aqumluni	Kiyaghneghunillequq.
B14_02_2Thess_V4	Neqamikenghistegguu	salin	elpesinillunga	ungipaatkaqegkemsi	tamaaken?
B14_02_2Thess_V5	Liisimakaghsi	kitum	maaten	nuqneqaqaa	Seghlepestaaq	Yuuk	tagilleghqaaneng.	Wetku	aghneni	kaaskan	tagillequq.
B14_02_2Thess_V6	Aawallu	qayvighsimangilnguq	aghtughyaghqaanghillgha	seghleghqellghem	qepghaaghsimaaq	nunami.	Iwernga	maaten	kitum	kimaawistaqaa	taana	seghleghqelleq.	Kimaawististenga	tawaten	pillequq	kenlanga	Kiyaghneghem	iqitestellghanun.
B14_02_2Thess_V7	Taagken	Seghlepestaaq	Yuuk	aliightesllequq,	iwernga	Atanghem	Jesus-em	tagikumi	tuqulleqaa	aneghneghaneng	qaneghmi,	naafqelleqaallu	nighugllagakun	tagilleghmi.
B14_02_2Thess_V8	Sivutghulluku	Atanghem	Jesus-em	tagilleghqaa,	Seghlepestaaq	Yuuk	tagillequq	aghtughyaghqaanghillelighluni	Tughneghagh-meng.	Taana	Yuuk	allaaghlluwhaghtisighwaaghllequq	allaaghhiinaghmeng	saghiighanalghiineng.
B14_02_2Thess_V9	Atuqelleqiillu	allaaghhiinaat	seghleghet	puughhnaluki	tuquyaghqat.	Tuquyaghqaagut	qayughllak	ugpeqsunghilkangat	ipalleq	yugulisighqaqsaqeseng.
B14_02_2Thess_V10	Tamaaken	apalluqluku	Kiyaghneghem	puughneqguutesleqii	ugpeqesqelluki	sangwaat	ipangunghilnguut.
B14_02_2Thess_V11	Enkaam	qamagtengngwaaghluteng	ugpeqinghilnguut	ipapilleghmeng	nanqigsaghqaagut	aghyuughyaghqaaluteng	qayughllak	pinighyuugusiqegkangat	seghlleghqelleq.
B14_02_2Thess_V12	Ugpeqaalgutemnni,	iiwleng	iyamsiqayagusaghqaqamsi	Kiyaghneghmun,	elpesi	piniqegkiitni	Atanghem.	Iyamsiqayugvikaqaghputlu	Kiyaghneq	qayughllak	nakmikegkaqiisi	yugulisqellusi	ima	piinlighyuwhaallghaneng	nunam.	Yugulikaagusi	pelungighsallghakun	Agleghnalghiim	Taghnegham,	ugpeqelleghpesigunllu	ipapilleq.
B14_02_2Thess_V13	Tawaten	kiyaghtaalleghmun	Kiyaghneghem	tagsiqaqiisi	Pinilghiitgun	Ungipatgun	ungipaqegkamegteggun;	tagisqaqiisi	piliitesqelluku	nengighqaghsi	pinighnallgha	Atanemta	Jesus	Christ-am.
B14_02_2Thess_V14	Enkaam	ugpeqaalgutemnni,	aghuliitekestaghtek,	ugpeqekestaghteggu	ipapilleq	apeghtuutkaghput	elpesinun	ungipaqillemteggunllu	latallemteggunllu.
B14_02_2Thess_V15	Kiyaghneghem	Atamta,	piniqistemta,	nangllegtalleghmikun	tuunegkaqiinkut	kenlengilngughmeng	ilutulleghmeng,	pinilghiimengllu	sighimalleghmeng.	Atanemta	Jesus	Christ-am	ellngan	katam,	Kiyaghneghemllu	Atamta,	elkegkenka
B14_02_2Thess_V16	ilutughsaghlisillu,	iknaqughsaghlisillu	tamaghhaakun	pinilghiikun	qepghalleghpesigunllu	akuzilleghpesigunllu.
B14_03_2Thess_V3	Iwernga	Ataneq	ataasiighmetuq;	iknakqughsaghlleqiisillu	paqniighsaghlleqiisillu	Tughneghaghmeng.
B14_03_2Thess_V1	Ugpeqaalgutemnni,	taaqniitkun	sameng	piighaataqaghlamsi.	Yughaatkitekut	Atanghem	ungipaa	mingirragkiighesqelluku,	yugnunllu	quulviisqelluku,	katam	elpesi	pilleghpesistun.
B14_03_2Thess_V2	Yughaatkitekutlu	Kiyaghneghmun	yugulisqelluta	seghleghneng	yugneng,	qayughllak	uglalghii	yuuk	ugpeqillelgunghituq.
B14_03_2Thess_V3	Atanghem	nalluneqniighumaa	whangkunnun	qaatkutnguusi	qelellemnnun,	qaatkumanginaghlleqaghsillu.
B14_03_2Thess_V4	Atanghem	liigikeslisi	wataqaaghaq	Kiyaghneghem	piniqellghaneng,	Christ-amllu	nuqetutineghtullghaneng.
B14_03_2Thess_V5	Ugpeqaalgutemnni,	aatghakun	Atanemta	Jesus	Christ-am	qelghamsi	iqitngasqellusi	tamaghhiitneng	ugpeqaalgutegpesineng	ighsanitalghiinengllu	malighqutaqigalngughnengllu	apeghtuutkamnneng	elpesinun.
B14_03_2Thess_V6	Elpesi	katam	liisimakaghsi	ayuqesighaghyaghqaqsaghaghpekut;	elpesinilluta	ighsanitiqumangitukut.
B14_03_2Thess_V7	Tugukliigataput	neqet	kinkuneng	alngunak	tukfillngunaki.	Iwernga	unugtuumaan,	aghneghtuumaan	qepghaqaagukut,	ughleghiiqaagukut	uqigtuqutnguyunghitutemnneng	nalighhiinaghpesinun.
B14_03_2Thess_V8	Elpesinun	aapsaqleguyaghtukut	kayusiitesqelluta,	yeghlegi	qepghaqaagukut	aflengaknaluta	whangkunneng	usputaanaluta	elpesinun	ayuqesighiisqelluta.
B14_03_2Thess_V9	Talwa	elpesinilluta	whaten	qelqaqegkemsi,	“Kina	alngunak	qepghaghyunghilnguq	neghestegpenaan.”
B14_03_2Thess_V10	Tawaten	pikaagukut	qayughllak	nagaqughaqukut	ilasinguq	ighsanitaghtut,	qepghaghyugigatut,	yeghlegi	yanutqwaaqiinguq	yuget.
B14_03_2Thess_V11	Aatghakun	Atanghem	Jesus	Christ-am	qelghaputlu	kayemaputlu	tawatelnguut	yuget	ighsanitiqefqiita	allgheghutesqelluki	kiyaghusighqiitneng.
B14_03_2Thess_V12	Ugpeqaalgutemnni,	qinuyagutegpenasi	pinitun	pineghmeng.
B14_03_2Thess_V13	Kina	alngunak	qaatkusunghilkan	sameng	pillemnnun	ukutgun	latamteggun,	suumqennakesi	kinkungutangi.	Enkaam	iqitngalghaasi	ellnganeng	kaynguyugesqelluku	anaggutellghaneng.
B14_03_2Thess_V14	Iwernga	kiyaghutegpenaan	anguyaguluku,	itupill	kelengasaaghteggu	ugpeqaalgutkelluku.
B14_03_2Thess_V15	Atanghem	ellmineng	katam	nekeggmellelitikayugem,	nekeggmellelisilli	iiwleng	sami	tamaghhaani.	Ataneq	tamaghhaaghpesinilli.
B14_03_2Thess_V16	Whanga,	Paul	whanga	katam	iiggemneng	igaqaqa	piniqilqa	elpesinun.	Tawaten	igaghaqunga	qamaglluki	latamkun	elpesinun	liisimakesqelluki	whangamneng	pingutangi.
B14_03_2Thess_V17	Nangllegtallgha	Atanemta	Jesus	Christ-am	tamaghhaghpesinilli.
B15_01_1Timothy_V1	Ukut	latat	Paul-meng	pinguut	apostle-nganeng	Christ	Jesus-em.	Apostle-ngughtekaagunga	qelellghakun	Kiyaghneghem	Yugulighistemta,	Christ	Jesus-emllu	sighimakegkamta.
B15_01_1Timothy_V1	Timothy-mun;	ighnepikamken	ugpeqillemtegnegun.	Kiyaghneghem	Atam,	Christ	Jesus-emllu	Atanemta	quyasliten,	nangllekliten,	nekeggmellelguslitenllu.
B15_01_1Timothy_V2	Aghulaqnaqumalunga	Macedonia-mun	Ephesus-metesqegkaqamken.	Ilangi	yuget	tamaanlenguut	apeghtughinguut	ipangunghilngughmeng	apeghtuusaneng.	Qeleghqi	taaqesqelluki
B15_01_1Timothy_V3	sangillghaatkegpenakinguq	akuzimghhutkelluki	ungipaghaatengllaqat,	sivunelghuteghllagetlu	aatghit.	Tamaakut	aaghtiiraaghusighhiinaagut,	kayutngunghitut	qepghaqaanun	Kiyaghneghem.	Ellngan	qepghaqaa	apeghiighaquq	ugpeqillghiinaghhaghqun.
B15_01_1Timothy_V4	Qeleluugutkaqa	ugpeqat	piniqutepiigesqelluki,	umyugaqeglluki,	ipapigmeng	ugpeqillelguluki.
B15_01_1Timothy_V5	Ilangita	yuget	pegtekaqiit	tamaakut	enkaam	aaghtiiraaghaqut	temngimeng.
B15_01_1Timothy_V6	Apeghtughistenguyugaqut	Kiyaghneghem	Liilightuusaanun.	Iwernga	liigikigatiit	akuzitkegkateng	qaywa	apeghtuusaqeghngaaghmegteki	ipasugnilluki.
B15_01_1Timothy_V7	Liisimakaput	Liilightuusat	pinightut	elqughlluki	atuqelghiini.
B15_01_1Timothy_V8	Liisimakaput	Liilightuusat	ulimaaghunghitut	pinilghiinun	yugnun.	Ulimaaghuut	liilightuusaneng	naafqiikayugnun,	qaatkusigalngughnunllu.	Ulimaaghuut	Kiyaghneghyugigalngughnun,	seghleghqestenunllu.	Ulimaaghuut	waakigalngughnun	Kiyaghneghmeng,	legasiighwaatkilghiinunllu	agleghnalghiinun.	Ulimaaghuut	tuqutikayugnun	atameggneng	nalighmeng	naameggneng,	yugtaghtenunllu.
B15_01_1Timothy_V9	Ulimaaghuut	sex-kun	seghleghqestenun,	yugnun	yulgutmeggneng	atuqikayugnun,	yugnun	akikikayugnun	yugmeng	qepghaghtelaaghuluki,	iqlengiqestenun,	iqlengalghiinun	liisimakistenun,	kipullginaalghiinunllu	Kiyaghneghem	apeghtuusiitnun	ipapighqengngalghiinun.
B15_01_1Timothy_V10	Taakut	apeghtuusat	piniipiglleghhiineng	Pinilghiineng	Ungipaneng	pinguut.	Aapghwaat	usuqnalghii	Kiyaghneq,	neghyukutkaqii	whangamnun	aapghesqelluki.
B15_01_1Timothy_V11	Iyamsiqayugvikaqa	Christ	Jesus	Ataneghput,	iknaqughsaqaqaanga	qepghaqamnun.	Iyamsiqayugvikaqa	esghaqaqaanga	ataasiighmellunga	nakmiklunga	qepghaatesqelluni.
B15_01_1Timothy_V12	Sivunghani	seghlepestaatun	akuzitkegkaqaqa	Christ-a,	seghlepestaatunllu	pikaqaqa.	Amyuqetaatkaqngamki	maligsaaghtengi	tawateteftuq	amyuqetaatkengnguftaqa	ellnga.	Tawalliima	Kiyaghneghem	nangllekegkaqegkanganga	qayughllak	salin	ugpeqigalkegka	Christ-a,	liigikumangilkegka	saaqutka.
B15_01_1Timothy_V13	Iwernga	Atanemta	nangllekeghllakaqaanga!	Ugpeqillelitkaqaanga,	piniqellelitkaqaangallu	Christ	Jesus-melngughmeng.
B15_01_1Timothy_V14	Sameng	pilleghqaqa	ipanguuq	enkaam	qamaglluni	ugpeqsaghqaaguq,	“Christ	Jesus	tagikaaguq	nunamun	yugulinaluki	seghleghqestet.”	Whanga	seghlelleghpigaagunga	seghleghqesteneng.
B15_01_1Timothy_V15	Naqamllu	Kiyaghneghem	nangllegyagutkaqaanga.	Enkaam	usputaagunga	naten	tagkaan	Christ	Jesus-em	utaqiilleghqaaneng	seghleghqesteneng	ugpeqesqelluni.	Taana	usputaq	tamaakunun	ayuquq	ugpeqiyaghqanun	ellnganeng	unguvallengesqelluki	kenlengilngughmeng.
B15_01_1Timothy_V16	Umiilegmun	kenlengilngughmun,	tuqupagningilngughmun,	aliinneghilngughmun,	ellnginaa	Kiyaghneghuuq;	ellnga	quulvallenglillu	usuqellenglillu	quunperugllak	kenlengunaan!	Amen.
B15_01_1Timothy_V17	Timothy-mi	ighnemni,	qavngaq	ilangita	uuknaliqistet	akuzitkegkaqaaten.	Enkaam	maaten	qelghamken	akuzitangit	guututkiki	pilluwamun.	Tawaten	pinitun	pilluwaghllequten	Christ-amun.
B15_01_1Timothy_V18	Ugpeqikestaa	Christ-akun	atuqluku	liisimakegkan	elqughutngalghii.	Ilangita	yuget	atuqigatiit	liisimakegkateng	elqughutngalghiit	enkaam	naafqaqiit	ugpeqilleteng	katam	angyaghpagiillghiistun.
B15_01_1Timothy_V19	Hymenaeus-enkuk	Alexander-enkuk	tamaakut	akulngitnituk.	Tuunegkaqagka	Tughneghagh-mun	liitesqellukek	seghlepestaatun	akuzitkefqaan	Kiyaghneq	pisqelluku.
B15_02_1Timothy_V2	Yughaatkiki	umiilget,	qamagllukillu	igleghutilghiit,	kiyaghsaghqaaluta	nekeggmelluta	maniguusimaluta,	quulvaamalukullu	Kiyaghneq.
B15_02_1Timothy_V1	Sivukluku	kayemamken	yughaatkesqelluki	qamaglluki	yuget,	tungsiitesqelluki	Kiyaghneghmun	aklukegkiitneng,	iyamsiqayagunnaketenllu	Kiyaghneghmun.
B15_02_1Timothy_V2	Tawatelnguq	yughalleq	pinightuq,	efqughnaghtuq	Kiyaghneghmi	Yugulighistemnni,
B15_02_1Timothy_V3	qayughllak	qamaglluku	yuuk	yugulillengesugaa,	liitesugaallu	ipapilleq.
B15_02_1Timothy_V4	Taawa	ataasiinaaguq	Kiyaghneq,	ataasiinaaguqlu	ilaliighutista	Kiyaghneghmunllu	yugnunllu.	Taananguuq	yuuk	Christ	Jesus.
B15_02_1Timothy_V5	Ellmineng	tuunegkaaguq	aghqutnguluni	itemunnaluki	seghleghqellghitneng	qamaglluki	yuget.	Taananguuq	pilleghqaghlluwaaq	Kiyaghneghem	kelgutillgha	yugulillengesugniluki	yuget	qamaglluki.
B15_02_1Timothy_V6	Tamaaken	apalluqluku	Kiyaghneghem	nakmikegkaqaanga	ungipaqistengulunga,	apostle-ngulunga.	Kayagtaanga	apeghtiisqelluki	Gentile-et	ugpeqilleghmengllu	ipapilleghmengllu.	Ipa	ungipaatamken,	iqlengiqngunghitunga!
B15_02_1Timothy_V7	Tamaghhaani	yughaghvigni	yugiinaat	yughiisqesuganka.	Tamaakungulit	kiyaghlleghhit	qaatkulluteng	Kiyaghneghem	piyukellghanun.	Yughaghlit	nengugulluki	iiggeteng	sakraallngunatengllu	aaghtiiraallngunatengllu.
B15_02_1Timothy_V8	Piyukankallu	aghnat	pinighnallghit	kelgutesqelluki	pinitun	pilugullghitgun.	Aatkiit	mallegngafqiita	nalighmeng	kayngunaghyaghqaafqiita.	Itupill	pinighnalleteng	kelgullitki	aneghneghqilleghmegteggun,	nakaan	nuyaqegsaghwaalleghqun	nalighmeng	gold-mengllu	pearl-mengllu	ullngaqluteng	nalighmeng	akituqameng	aatkameng	aalluteng.	Tawaten	pilleq	elqughutngaaq	aghnanun	maniguutkayugunilghiinun	Kiyaghneghmun.
B15_02_1Timothy_V9	Yuget	apeghtughinghata	yughaghvigni	aghnat	nagasaghqaagut	nepiighngaghmeng,	malighqutaqluteng.
B15_02_1Timothy_V11	Aghnat	apeghtughistesugigatanka	nalighmeng	igleghutistengusugigatanka	yugnun.	Nepiighngayaghqaagut,
B15_02_1Timothy_V12	qayughllak	Kiyaghneghem	ulimayuggaaqaqaa	Adam,	taagken	Eve.
B15_02_1Timothy_V13	Adam-ngunghituq	puughtellengegkaq,	iwernga	aghnaaguq	puughtellengegkaq	enkaam	seghleghqestengughtekaaquq.
B15_02_1Timothy_V14	Iwernga	aghnat	ighniightuqumeng	taghnughhaghneng	yugulillengellequt	nagneghumakuyeng	neghyukluku	Jesus,	piniqimanginaqumeng	ilameggneng,	kiyaghsimanginaqumengllu	agleghnaghluku	kiyaghtaalleghmeng	qusevegtellelighluteng.
B15_03_1Timothy_V3	Suumestenguyaghqaanghituq,	suuglluguyaghqaanghituq	iwernga	nanglleghtaghyaghqaaguq,	qanengnaqigasaghqaaguq,	maniyuneghtuyaghqaanghituq.
B15_03_1Timothy_V1	Whaten	pilleq	ipanguuq:	Kina	alngunak	igleghutistenguyukumi	ugpeqanun	taana	qepghaqaq	piyukegkaa	piniipigtuq.
B15_03_1Timothy_V2	Igleghutista	avutngisaghqaaguq,	ataasimeng	nuliilguyaghqaaguq,	nuqenneghtuyaghqaaguq,	sumeghtaghaqegsaghqaaguq,	yupiinghuyaghqaaguq,	upughanghuyaghqaaguq,	apeghtughiyaqleguuqlu.
B15_03_1Timothy_V3	Igleghutistem	igleghutngwaaghyaghqaqii	mangteghaghmiini,	avaqutanillu	apeghtughyaghqaqii	veghusnaatefqaami	qaatkesqelluni.
B15_03_1Timothy_V4	Igleghutista	igleghutillgiskumi	ellmi	katam	nengllugutmineng,	naten'ngam	aflengakelleqaki	ugpeqistengi	Kiyaghneghem?
B15_03_1Timothy_V5	Igleghutista	ugpenghhaanghisaghqaaguq,	luuraq	qukaayugtepagnayukan	enkaam	nanqigtellengellequq	aghyuughyaghqaaluni	Tughneghaghtun.
B15_03_1Timothy_V6	Igleghutista	pinitun	kiyaghsaghqaaguq	ugpeqaanghilngughnun	akuzitkesqelluku	itagnaghluku.	Enkaam	seghlequughpagningilleqaat,	Tughneghaamllu	kayaalqepagningilleqaa.
B15_03_1Timothy_V7	Tawateghpigaq	Deacon-etlu	pinighluki	akuzitkesaghqaagut,	ipapighqengngayaghqaagut,	wine-meng	meghepagyaghqaanghitut,	pakigneghuyaghqaanghitutlu	manimeng.
B15_03_1Timothy_V8	Pegsaghqaqenghitiit	apeghtuusat	Kiyaghneghem	qayvighqegkii,	umyugiitlu	seghleghyugisaghqaagut.
B15_03_1Timothy_V9	Igleghutistet	nakmiighvagilgameng	deacon-kaghqameng	qepghaqalilluki	liigiknakangit	piniitangi	yuget.	Taagken	deacon-ngughtesnakangit.
B15_03_1Timothy_V10	Tawateghpigaq	aghnatlu	pinighluki	akuzitkesaghqaagut,	yiillgiyaghqaanghitut,	iwernga	nuqenneghtuyaghqaagut,	ataasiighmesaghqaagutlu	sakun	tamaghhaakun.
B15_03_1Timothy_V11	Deacon-et	ataasimeng	nuliilguyaghqaagut,	igleghutngwaaghyaghqaqiit	avaqutatengllu	mangteghaghmiitengllu.
B15_03_1Timothy_V12	Tamaakut	deacon-et	qepghaqegtat	quulvallengyaghqaagut,	nalluneqsuknaanghitaatlu	ugpeqilleghteng	Christ	Jesus-kun.
B15_03_1Timothy_V13	Sunanguq	qantaghaqun	elpenun	pilanga,	iwernga	maaten	elpenun	latatkanka	tamaakut	apeghtuusat.
B15_03_1Timothy_V14	Enkaam	kimaawimakuma	latama	liisimakesleqaaten	naten	ugpeqat	kiyaghsaghqaatangi	Kiyaghneghem	nengllugutanganilnguut.	Ellnginguut	ugpeqistengi	unguvalghiim	Kiyaghneghem,	aghveghaqetaagut,	tunemaagutlu	ipapilleghmun.
B15_03_1Timothy_V15	Nalluneqnaghhangunaki	ugpeqaput	apeghtuusat	Kiyaghneghem	qayvightekii	seghleghllaguutlu	ipapestaaghuutlu:	Christ-a	allgeqaaguq	yugusipiguluni,	Kiyaghneghem	Taghneghagkenka	liisimakestii	tamaakut	ellngan	pikii	elqughutngatangi,	yaqulgetlu	esghaqaqaat.	Ungipaqegkaaguq	nunataghhaani	tamaghhaani,	ugpeqegkaqaat	nunataghhani	tamaghhaani,	taagken	qilagmun	mayuutkaguq.
B15_04_1Timothy_V4	Kiyaghneghem	ulimaaghi	qamaglluteng	pinilghiinguut.	Enkaam	ighsaksaghqaanghitut	tugukliimakumeng	iyamsiqayagulluki.
B15_04_1Timothy_V1	Agleghnalghiik	Taghneghak	whateghlluwaaq	piik	kingulighni	aghneghni	ilangita	yuget	peglleqaat	ugpeqilleghteng	Christ-akun.	Tawaten	pillequt	qayughllak	qaatkelleqegkangit	iqlengalghiit	tughneghaat,	apeghtuusiitlu.
B15_04_1Timothy_V2	Tawatelnguut	apeghtuusat	iqlengalghiineng	pinguut.	Iqlengiqelleteng	aapghaqiit	ipapigsugnighqelluki.	Nagannaniqaqiit	umyugateng	liisimakilghiit	elqughutngalleghmengllu	anaggutngalleghmengllu.
B15_04_1Timothy_V3	Tawatelnguut	yuget	nengughutesnanighiiqut,	ilangillu	neqem	neghesnanighaqiit.	Iwernga	Kiyaghneghem	ulimaaqii	qamaglluki	neqet	neghyaghqaaluki	iyamsiqayagutaqluki.	Ugpeqat	liisimakilghiit	ipapilleghmeng	liisimakiit	tamaakut.
B15_04_1Timothy_V4	Akuzitangakun	Kiyaghneghem,	yughakunllu	aaftekaagut	agleghnaghluki.
B15_04_1Timothy_V5	Tamaakut	apeghtuusat	liigikestengngwaaqufki	ugpeqaalgutegpenun,	pinilghiingullequten	qepghaghtenga	Christ	Jesus-em.	Ugpeqillghen	iknaqughlleqaa	liisimanginaqufki	ipapillghet	ugpeqat	ugpeqaqegkangit,	pinilghiitlu	apeghtuusat	qaatkegkaghten.
B15_04_1Timothy_V6	Nagategpenaki	sasiinghilnguut	ungipaghaatet	tengvimun	ayuqelghiit	Kiyaghneghem	ipapillghanun.	Yeghlegi	peghqigsaatkigu	Kiyaghneghmun	ayuqelghii	kiyaghtaalleq.
B15_04_1Timothy_V7	Yugusim	ulapellgha	pinightuq,	iwernga	kiyaghtelleghput	Kiyaghneghem	piyukellghatun	ayuqelghii	pinighataghaghtuq.	Kayusiisaghqaqiinkut	whani	unguvallemnni,	tuunglighhaanillu	unguvallghem.
B15_04_1Timothy_V8	Taana	pilleq	ipanguuq,	enkaam	qamagtengngwaaghluni	ugpeqsaghqaaguq.
B15_04_1Timothy_V9	Tamaaken	apalluqluku	qepghaghllaguukutlu	sagiqliightengnguukutlu	yugnun	ugpeqesqelluku	ipapilleq.	Tawaten	piikut	qayughllak	neghyukaghput	unguvalghii	Kiyaghneq,	Yugulighistengat	qamaglluteng	yuget,	kiyang	tamaakut	ugpelghiit	ellngakun.
B15_04_1Timothy_V10	Qeleghqi	apeghtughqi	tamaaken.
B15_04_1Timothy_V11	Kitumun	alngunak	palaqestegpenaan	anglinghhaamallghen.	Iwernga	ugpeqanun	usputaawi	akuzilleghpegun,	salleghpegun,	piniqelleghpegun,	ugpeqilleghpegun,	pelungilluten	kiyaghtelleghpegun.
B15_04_1Timothy_V12	Kaatellemnun	kenlanga,	ugpeqat	qerngughunneghata	atightuutaqiki	Akuzitneng	Igaqegkaneng,	ungipaqitaqiki,	apeghtughaqiki.
B15_04_1Timothy_V13	Atuqaqigu	taghneghagnekun	tunusaq	ilugpenilnguq.	Taana	tunusaq	tuunegkaaguq	elpenun	uuknaliqelleghqun	Elder-et	iigtighaqngaten.
B15_04_1Timothy_V14	Pinaqellghen	qamaglluku	piiqiki	qelghutkanka.	Tawaten	yuget	liilleqaat	pillguughlleghhiiten.
B15_04_1Timothy_V15	Piraamsingwaaghluten	kiyaghtaalleghpenillu	apeghtughilleghpenillu.	Tawaten	pikuvek	elpeneng	yugulillequten,	tamaakutlu	nagatesteten.
B15_05_1Timothy_V5	Ugingighaq	ilakwaaghiitkaq	sighimanguuq	Kiyaghneghqun.	Enkaam	unugtuumaan,	aghneghtuumaan	yughaamanginaaguq	kayusiitesqelluni.
B15_05_1Timothy_V1	Aghyuughpenaan	siivanlleq	yuuk,	iwernga	kavyungunaan	nallghusaghaqigu	atakelghiistun.	Uyuqliit	yuget	anglegutkelghiistun	piiqiki.
B15_05_1Timothy_V2	Siivanlleghet	aghnat	naakelghiistun	piiqiki,	enkaam	uyuqliit	aghnat	nayagestun	piiqiki,	qiliighyukefqiita.
B15_05_1Timothy_V3	Kayusiitiki	ugingighat	aflengakistengiitkat.
B15_05_1Timothy_V4	Iwernga	ugingighaq	avaqutaghtukumi	nalighmeng	eltughaghtukumi,	kelgullit	nengllugutmeggnun	kiyaghsugniluteng	Kiyaghneghem	kiyaghtesqellghatun.	Aflengakelleghmegteggun	angayuqateng	akinaqelleqiit	enkaam	efqughlleqaat	Kiyaghneq.
B15_05_1Timothy_V5	Iwernga	ugingighaq	teghigniqnginaqumi	ellmineng	efqughhnaluni,	unguvaghngaaghmi	tuqukastun	ayuqsaghqaaguq.
B15_05_1Timothy_V6	Qeleghqi	ugpeqat	tamaakut	pisqelluki	enkaam	kitum	alngunak	seghlequunghillitki.
B15_05_1Timothy_V7	Kitum	alngunak	aflengakenghilkumiki	ilakwaani,	wata	ellmi	katam	nengllugutni,	tawaten	pilleghmikun	pegtekaqaa	ugpeqilleni.	Enkaam	seghleghataghaallequq	ugpeqaanghilngughmeng.
B15_05_1Timothy_V8	Ugingighaq	60	uksughtutkaliimakan,	nengughtekaakanllu	ataasimeng,	aatgha	igaqsaghngaaghmi	ayuquq	ugingighat	atelghutiitgun.
B15_05_1Timothy_V9	Amalleqa	tamangan	liisimakaat	qepghallegtulanga,	katam	avaqutani	pinitun	anglistellghatun,	upughaneghtulanga,	ugpeqaalgutmi	itegiit	ughvughaqluki,	kayusighiiqluni	seghleliilghiineng,	quunpengllu	pinitun	piiqelghii.
B15_05_1Timothy_V10	Iwernga	nuteghat	ugingighat	aatghit	igaqegpenaki	atelghutatgun.	Yugusiita	piyukellghan	sakniqesneghisteng	ugiighyugllequt.	Tawaten	pimakumeng	naafqelleqaat	akeqilleghteng	Christ-amun.
B15_05_1Timothy_V11	Enkaam	Kiyaghneghem	nanqiglleqii	aghyuughyaghqaaluki	qayughllak	naafqegkangat	akeqilleghteng.
B15_05_1Timothy_V12	Taam	saaghwakun	ighsanitaghtaqii,	itghiitughtaqii,	yiillgitughtaqii,	yanutquneghtughtaqii,	akuzitkaqiitlu	sangwaat	akuzitkesaghqaqenghilketeng.
B15_05_1Timothy_V13	Enkaam	itagnaghataghaghnayaghtut	nuteghat	uginghighat	ugiighyaquyeng,	taghnughhangluteng,	aflengakesqellukillu	nengllugutangit.	Tawaten	pikumeng	anguyak	seghlequughvigiitesleqaat	whangkunneng.
B15_05_1Timothy_V14	Aawallu	ilangi	nuteghat	ugingighat	ugpeqaananighluteng	maligusimaat	Tughneghagh-mun.
B15_05_1Timothy_V15	Ugpeqaq	aghnaq	ilakwaalgukumi	ugingighaneng,	ellngan	kayusiisaghqaqii.	Enkaam	ilangita	ugpeqat	kayusiinneghisaghngaaghmegteki	ayuqiit.	Taagken	ugpeqat	kayusiilleqiit	uginghighat	aflengakistengiitkat.
B15_05_1Timothy_V16	Elder-et	igleghutiyuqat	yugaghvigmi,	taakunginaghhaagnengllu	qepghalghiit	apeghtughilleghqun,	ungipaqilleghqunllu,	quulvaghaqiteki	malghughqelluki	akileghtuusiit.
B15_05_1Timothy_V17	Qayughllak	Akuzitet	Igaqegkat	piit,	“Ox-a	tutmalghii	grain-meng	malliighnaluki,	neghesqelluku	grain-meng	sugrugiitighpenaan.”	Amalleqa,	“Qepghaghta	akileghtughyaghqaaguq	qepghallghanun.”
B15_05_1Timothy_V18	Nagategpenaki	kinkut	alngunak	avutkilghiit	Elder-meng	anaggusimaniluku,	wetkuqun	avutkilghii	liisimakistelgukan	maalghugegneng	nalighmeng	pingayuneng.
B15_05_1Timothy_V19	Kina	alngunak	seghleghqumanginaqan,	aghyuughnaken	seghleghqennaniisqelluku	ugpeqat	manungitni.	Tawaten	pikuvgu	ilangi	tamaakut	alingellequt.
B15_05_1Timothy_V20	Tamaakut	qelghutanka	elpenun	qaatkesqelluki,	pakiggutifqaavek	nalighmeng	taniilqifqaavek	pisqelluten.	Tawaten	qelghamken	esghaamanghitni	Kiyaghneghenkut,	Christ	Jesus-enkut,	nakmikegkatlu	yaqulget.
B15_05_1Timothy_V21	Iigtighaghtegpenaan	kina	igleghutistekaghqaaluku	yughaghvigmi.	Taayughqegkuvek	ilalkiinnayukavek	seghleghqellghanun.	Kiyaghtekestaa	pelungilluten.
B15_05_1Timothy_V22	Meghhiinaghmeng	meghegpenang,	iwernga	wine-ngiighhaghmeng	meqaghaqluten	kayutkelleqan	aqsaqughpenun,	qinuyugaatalleghpenunllu.
B15_05_1Timothy_V23	Ilangita	yuget	seghleghqellghit	aliitngwaaghaqut,	talwa	salin	nanqigtellghilluteng.	Iwernga	ilangita	yuget	seghleghqellghit	aliighsaghqaagut	kinguvaqwaaqun.
B15_05_1Timothy_V24	Tawateghpigaq	aneghneghqillghat	aliitngwaaghaqut,	iwernga	tamaakut	aliinneghilnguut	iighnganaanghitut.
B15_06_1Timothy_V6	Iwernga	allgeghuteghllagllequkut	kiyaghtekumta	Kiyaghneghem	kiyaghtesqesullghatun	itagnaqluku	pitutalvut.
B15_06_1Timothy_V1	Qamaglluteng	qepghaghtelaaghet	siivakeghllaglitki	tamaakut	piliitisteteng,	enkaam	kitum	alngunak	seghletun	akuzitkenghillikek	aatgha	Kiyaghneghem,	apeghtughilleghputlu.
B15_06_1Timothy_V2	Qepghaghtelaaghet	piliitistengit	ugpeqaalgutngukata	siivakataghaghlitki	qayughllak	ugpeqaalgutkegkangit.	Enkaam	qepghaataghaghlitki	qayughllak	kayusiingwiit	ugpeqaalguteteng	piniqegkateng.	Tamaakut	apeghtuusaqikillu	ungipaqikillu.
B15_06_1Timothy_V3	Kina	alngunak	apeghtughikumi	allanguluku	tamaakuneng	apeghtuusaneng,	itagnaqenghitii	apeghtuusapigi	Atanemta	Jesus	Christ-am.	Ellngan	apeghtuusaan	ungipaatiinkut	Kiyaghneghem	piyukellghatun	kiyaghtelleghqameng.
B15_06_1Timothy_V4	Kina	alngunak	allatun	apeghtughilghii	aangaayugneghllaguuq,	liigikigatuq	sameng	alngunak.	Aaghtiiraaghyuneghtuuqlu	qaniqsuneghtuuqlu	akuzitneng.	Tawaten	pillghem	allgeghtaqii:	aqinalleq,	aghivatelleq,	seghlequughutelleq,	ugpequnnanilleq.
B15_06_1Timothy_V5	Tawatelnguut	quunpeng	aaghtiiraaghutestiiqut.	Umyugiit	sumeghneghlluugtaqut	enkaam	liisimaknanighaqaat	ipapilleq.	Sumeghmeggni	qepghaaskumegteggu	Kiyaghneq	aklungighilleqniluteng	piiqut.
B15_06_1Timothy_V6	Allgeghaqngamta	nunamun	kelqutngitukut,	tuqukumtallu	kelqutelgunaanghitukut.
B15_06_1Timothy_V7	Enkaam	itagnaghllequkut	neqelgukumta,	aatkalgukumta.
B15_06_1Timothy_V8	Iwernga	tamaakut	aklungighiyulghiit	nanghiiqullengaqut.	Seghleghem	piyukellghita	tugwaaqii	enkaam	temngitwhaghllagughtaqut.	Taagken	piyukellghita	sayugaqii	naafqelleghmun.
B15_06_1Timothy_V9	Manimeng	piniqilleq	akuqaa	qamaglluni	seghleghem.	Ilangita	yuget	pegtaqaat	ugpeqilleghteng	qayughllak	manitughqaaghllagyulghiit.	Enkaam	ellmeggneng	qivghughllagughtaqut.
B15_06_1Timothy_V10	Iwernga	elpek	Kiyaghneghem	yukaaten,	enkaam	iqitngaluten	tamaakuneng.	Sagiqutiki	elqughutngalleq,	kiyaghten	Kiyaghneghem	kiyaghtesqellghatun,	ugpeqillelighluten,	piniqillelighluten,	nuqenneghtuluten,	nangllegtaghluten.
B15_06_1Timothy_V11	Pilluwaatigu	ugpeqilleq	qayughllak	tawaten	pilluwalleq	pinilghiinguuq.	Tugugullu	kenlengilnguq	unguvalleq.	Kiyaghneghem	tagsiqaqaaten	tugukliisqelluku	taana	unguvalleq	aapghaqngavgu	ugpeqillghen	ugpeqalghutnun.
B15_06_1Timothy_V12	Qeleghnaqamken	nagasimanghani	Kiyaghneghem,	unguvallelitikam	samun	tamaghhaanun	unguvalghiinun,	nagasimanghanillu	Christ	Jesus-em,	kiimsighilaataqughikam	Pontius	Pilate-mun.
B15_06_1Timothy_V13	Qelghamken	piraamsiluten	qaatkesqelluki	qamaglluki	qelgutkanka	elpenun.	Nagneghutiki	kenlanga	Atanemta	Jesus	Christ-am	uteghninqiglleghanun.	Tawaten	pikuvek	kitum	alngunak	anagguniluten	pinaanghitaaten.
B15_06_1Timothy_V14	Kiyaghneghem	pilleghqaghlluwaaghmini	tagisleqaa	Jesus	Christ-a.	Usuqnalghii	Kiyaghneq,	ellnginaaguq	Igleghutisteghllak,	ellnganguuq	Umiilgat	umiilget,	Atanghat	atanghet.
B15_06_1Timothy_V15	Ellngiinaaguq	tuqungigalnguq.	Kiyaghtengnguuq	nighugrakegllagmi	repall	kitum	alngunak	tughaaghpagningitaa.	Kitum	alngunak	esghiigataa,	talwa	esghaghnaanghitaa.	Kiyaghneghem	piklikek	quulvalleqlu	aghtughyaghqaanghilleqlu	quunperugllak.	Amen.
B15_06_1Timothy_V16	Qukaayugtesnanighqi	tamaakut	aklungilnguut	nunami	whani,	talwa	sighimasnanighqi	aklungingitgun	nalluneqnalghiitgun.	Iwernga	sighimasqiki	Kiyaghneghqun.	Ellngan	ighlegutegpenaamta	tuunaqiinkut	sameng	tamaghhaaneng	pinighyuugusighqameng.
B15_06_1Timothy_V17	Aklungilnguut	pinitun	pisqiki,	aklungitesqiki	pinitun	qepghalleghqun,	ighlellngunaki	tuuniyukestaghluki	ilangitnun	yugnun.
B15_06_1Timothy_V18	Tawaten	pikumeng	kagpaglleqaat	aklungi	ellmeggnun.	Taana	aklungi	ayugilnguuguq	tunemaq	aagnakaghqiitnilnguq.	Enkaam	unguvallengellequt	unguvallepigmeng.
B15_06_1Timothy_V19	Timothy,	kelengakluki	tamaakut	Kiyaghneghem	neghyukutkii	elpenun.	Iqitngaluten	ugpeqaanghilnguut	temngitwhaneng	akuzitngitnengllu,	aaghtiiraaghutellghitnengllu.	Tamaakut	ugpeqaanghilnguut	sumeghmeggni	liisimallepiilguniiqut,	iwernga	ipangunghituq.
B15_06_1Timothy_V20	Ilangita	pegsimaat	ugpeqilleghteng	qayughllak	ugpeqegkangat	ipangunghilnguq	liisimalleq.	Kiyaghneghem	quyaslisi.
B16_01_2Timothy_V1	Ukut	latat	Paul-meng	pinguut	apostle-nganeng	Christ	Jesus-em	Kiyaghneghem	piyukellghakun.	Kayagtekaqaanga	aapghesqelluku	akequsaqegkaq	unguvalleq	Christ	Jesus-melnguq.
B16_01_2Timothy_V1	Timothy-mun	piniqepigtekamnun	ighnemnun.	Kiyaghneghem	Atam,	Christ	Jesus-emllu	Atanemta	quyasliten,	nangllekliten,	nekeggmellelguslitenllu.
B16_01_2Timothy_V2	Unugtuumaan,	aghneghtuumaan	yughallemkun	iyamsiqayugvikaqaqa	Kiyaghneq	elpeneng.	Qepghaataqaqa	seghleghyullngunanga,	katam	sivunemtun.
B16_01_2Timothy_V3	Esghaghyupigtaqamken	allameng,	qayughllak	neqamikaqa	pellghututaqngamtung	qiyakaalghiiten.	Enkaam	quyaghllagllequnga	qerngughunneqigtekumtung.
B16_01_2Timothy_V4	Neqamikaqa	ugpeqillepiigen.	Taananguuq	ataasiq	ugpeqilleq	nengyughpek	Lois-em,	naagpeklu	Eunice-em	atuqegkangak.	Liisimakngwaaghaqa	elpeklu	atuqngwaan.
B16_01_2Timothy_V5	Tamaaken	apalluqluku	neqangughsugamken,	atuqumanginaghhu	tunusan	Kiyaghneghmeng,	tuunegkaqaa	iigtighaqngamken.
B16_01_2Timothy_V6	Kiyaghneghem	taghneghalitellghitiinkut	alingyugnalghiimeng.	Itupill	Taghneghagkenka	imiqaqiinkut	aghtughyaghqaanghilleghmeng,	piniqelleghmeng,	nuqetelleghmengllu.
B16_01_2Timothy_V7	Kayngukegpenaan	ungipaqigu	Ataneghput,	talwa	kaynguyagutegpenanga	anusimingllaghaagunga	Christ-a	apalluqluku.	Itupill	aghtughyaghqaanghillghakun	Kiyaghneghem	ikfiqelgusighnga	Pinilghiit	Ungipat	apalluqluki.
B16_01_2Timothy_V8	Kiyaghneghem	yugulikaqiinkutlu	nakmikegkaqiinkutlu	pelungitesqelluta.	Tawaten	pikaaguq	apalluqluki	ellmi	katam	uspeqellenillu	piniqillenillu,	nakaan	qepghalleghput	apalluqluku.	Piniqegkaqiinkut	Christ	Jesus-kun	sivutghulluku	piinlilleghqaan	nunam.
B16_01_2Timothy_V9	Iwernga	whaa	piniqelleni	liitestaa	whangkunnun	tagillghakun	Yugulighistemta	Christ	Jesus-em.	Christ-am	naafqegkaqaa	tuqulleq,	taagken	Pinilghiitgun	Ungipatgun	liitestiinkut	tuqungigalngughmeng	unguvalleghmeng.
B16_01_2Timothy_V10	Pinilghiit	Ungipat	apalluqluki	Kiyaghneghem	nakmikegkaqaanga	ungipaqistengulunga,	apostle-ngulunga,	apeghtughistengulungallu.
B16_01_2Timothy_V11	Taakut	apalluqluki	ikfiqnguunga.	Iwernga	kaynguyunghitunga	qayughllak	liisimakaqa	kinangutanga	ugpeqegkaqa.	Liisimakngwaaghaqa	ellngan	kelengaksaqlegwaa	sangwaa	neghyukutkaqa	ellnganun	kenlanga	kingulighmun	Aghneghmun.
B16_01_2Timothy_V12	Maligtiki	apeghtuusapiget	nagaquqaghten	whangamneng.	Usputaagut	atughqaqaten.	Apeghtuusaqiki	ugpeqilleghqunllu	piniqelleghqunllu	allgeghtekaqaten	Christ	Jesus-meng.
B16_01_2Timothy_V13	Kelengakigu	ipapilleq	neghyukutkaq	elpenun.	Kelengakigu	kayutkellukek	Agleghnalghiik	Taghneghak	kiyaghlleghhiik	ilumnni.
B16_01_2Timothy_V14	Liisimakan	qamagtevzighluteng	ugpeqat	Asia-melnguut	kayusighyugnaniimaatnga,	talwa	Phygelus-enkuk	Hermogenes-enkuk.
B16_01_2Timothy_V15	Yughaatkengngwaanka	Ataneghmun	nangllegyagutesqelluki	Onesiphorus-em	nengllugutangi,	qayughllak	uglaghngaan	ilutughsaghaqaanga.	Kaynguyagusimangitaallu	anusimingllaghaamalqa.
B16_01_2Timothy_V16	Kaataqngami	Rome-emun	ivan'ghiighutkaqaanga	kenlanga	naalkelleghminun.
B16_01_2Timothy_V17	Ataneghmun	yughaatkaqaqa	Onesiphorus	nangllegyagutesqelluku	tawani	Aghneghmi!	Liisimakan	kayutkeghllakaqaqa	Ephesus-mi.
B16_02_2Timothy_V2	Elpeklu	tawantutkatlu	nagatkaqasi	apeghtuusanka.	Enkaam	apeghtuusanka	neghyukutiki	ataasiighmelngughnun.	Taagken	ellngita	apeghtuusaqlegulleqiit	ilameggnun.
B16_02_2Timothy_V1	Enkaangam	elpek	ighnemni,	iknaqi	atuqelleghpegun	piniqellgha	Christ	Jesus-em.
B16_02_2Timothy_V2	Ikfiqelgusighqut	pinilghiitun	pilluwaghtengatun	Christ	Jesus-em.
B16_02_2Timothy_V3	Pilluwaghtem	ilatngalghiim	pilluwaghtenun	efqughsugaqaa	umiileni,	enkaam	akumghhuusigatuq	pilluwaghtengunghilnguut	kiyaghtaallghitnun.
B16_02_2Timothy_V4	Kayaalqiiraaghta	kilgaaqumun	malighqutaqenghilkumi	liilightuusameggnun,	allgeghunnaanghituq	qaghpanganeng	kayaalqiistem.
B16_02_2Timothy_V5	Ughleghiighllakaq	piitesighaghta	nengighyuwhaaghyaghqaaguq	unataqata.
B16_02_2Timothy_V6	Sumeghtaaghaatkiki	sameng	pillghenka	qayughllak	Atanghem	liigiksagutesleqaaten	sameng	tamaghhaaneng.
B16_02_2Timothy_V7	Neqamikluku	Kiyaghneghem	unguvaghtestekaqaa	Jesus	Christ-a	tuqulleghmeng,	kingunqaa	David-em.	Tamaakunguut	ungipaqaqegkenka	apenemki	Pinilghiit	Ungipat.
B16_02_2Timothy_V8	Ikfiqnguunga	qayughllak	ungipaqegkenka	Pinilghiit	Ungipat.	Talwa	qiipraghusighlunga	ayuqunga	liilightuusameng	naafqiistetun.	Iwernga	akuzitangi	Kiyaghneghem	qiipraghutngitut.
B16_02_2Timothy_V9	Enkaam	ikfiqusiqsugluku	ayuqaqa	sangwaa	tamaghhaan	Kiyaghneghem	nakmikegkii	yugulillengesqelluki	Christ	Jesus-kun.	Yugulilleghmegteggun	nighughqellengellequt	kenlengilngughmeng.
B16_02_2Timothy_V10	Maakut	pillghet	ipanguut:	Tuqulgusiimakumteggu,	kiyaghtelgusighlleqaghput.
B16_02_2Timothy_V11	Iilqayunghilkumta,	igleghutilgusighlleqaghput.	Nallunqegkumteggu,	ellnganllu	nallunqelleqiinkut.
B16_02_2Timothy_V12	Ataasiighmenneghilkumta,	ellnga	ataasiighmetaquq	qayughllak	taaqnaanghituq	ataasiighmenneghmeng.
B16_02_2Timothy_V13	Kitumun	alngunak	puygustegpenaki	tamaakut.	Kiyaghneghem	nagasimanghani,	kelengasaaghqi	qaniqututkefqiita	akuzitet	pisqelluki.	Qaniqutellghat	kayutngunaanghituq,	naafqengnginaghlleqaat	ugpeqillghat	nagallghiit.
B16_02_2Timothy_V14	Taakunginaghhaagneng	qepghaa	Kiyaghneghmun	itagnaqesqelluten.	Qepghaghtengu	kayngukingigalnguq	qepghaqamineng.	Elqughaghllukullu	apeghtuusaqigu	Kiyaghneghem	ungipaghpigaa.
B16_02_2Timothy_V15	Iqitngaluten	temngitwhaneng,	sameng	pisiinghilngughneng	aleghquutelleghneng.	Tawatelnguut	aleghquutellghet	uyavaataghaghlleqiit	yuget	Kiyaghneghmeng.
B16_02_2Timothy_V16	Tawatelnguut	temngitwhat	apeghtuusat	aqnighneghestun	ayuqut	mingitkayuget	maamyaghqaanghilnguut.	Hymenaeus-enkuk	Philetus-enkuk	apeghtughillghik	tawatelnguugut.
B16_02_2Timothy_V17	Pegtekaqiik	apeghtuusapiget	qayughllak	piiquk	siingenllu	tuqukat	unguvaghtesimaniluki.	Enkaam	ilangitnun	ugpeqnanightestekaqaak	ipapilleq.
B16_02_2Timothy_V18	Iwernga	ayugilnguq	tunemaq	Kiyaghneghem	nekegtekaa	qapragtepagningituq.	Taaggun	tunemakun	igaqngaat	akuzitet:	“Atanghem	liisimakii	ellmi	pini.”	Whatenllu	igaqngaaq,	“Kina	alngunak	tuqlughilghii	aatghaneng	Ataneghem,	seghletun	pineghmeng	taaqli.”
B16_02_2Timothy_V19	Mangteghaghllagmi	allaaghhiinaghmeng	salghutaghtuuq:	ilangi	ulimaaghuut	gold-meng,	silver-meng,	unaghsimeng,	qikumengllu.	Ilangi	salghutat	megnunalghiinun	atuugut,	ilangi	samun	alngungak.
B16_02_2Timothy_V20	Kina	alngunak	ellmineng	katam	pelungighsaqumi	seghleghmeng,	salghutaghtun	atughqaaghllequq	megnunalghiimun.	Aaftekaaghllequq	atuuluni	mangtegham	yuganun.	Taagken	atughqaaghllequq	alngunak	pinilghiimun	qepghaqamun.
B16_02_2Timothy_V21	Iqitngaluten	sameng	seghleghmeng	anglinghhat	atuqsugaqegkangitneng.	Quunpeng	atuqaqigu	elqughutngalleq.	Ataasiighmelluten,	piniqingaluten,	nekeggmellutenllu.	Tamaakut	atuqiki,	maligulluten	tuqlughilghiinun	Ataneghmun	qamaken	pelungilngughmeng	ilumeggneng.
B16_02_2Timothy_V22	Iqitngaluten	temngitwhaneng	aleghquutellghitneng	yuget	akuzitkilghiineng	liigikumangilkemeggneng.	Liisimakaten	aaghtiiraaghutestikayuguut.
B16_02_2Timothy_V23	Atanghem	qepghaghtenga	aaghtiiraaghtengunghituq.	Itupill	nangllegtaghyaghqaaguq	tamanganun.	Pinilghiinguyaghqaaguq	apeghtughista.	Nuqenneghtuyaghqaaguq.
B16_02_2Timothy_V24	Atanghem	qepghaghtenga	kavyugisaghqaaguq	apeghtughikumi	kipullginaalghiinun.	Walluumllu	Kiyaghneghem	avuteghqestaqliki	ugpeqesqelluku	ipapilleq.
B16_02_2Timothy_V25	Enkaam	liisaaghaghyaqumeng	anagnayaghaat	Tughneghaam	negaghaa.	Tughneghaam	naapsimaneghminiki	aaghqutaqaqii.
B16_03_2Timothy_V3	Piniqinaanghitut,	seghevutinaanghitut,	iqlengiqutkillequt,	suugllugullequt,	amyuqetiqellequt,	ugumikelleqaatlu	sangwaa	alngunak	pinilghii.
B16_03_2Timothy_V1	Liisimakesugamken	kingulighni	aghneghni	seghleliighllaguyaghqaaguq.
B16_03_2Timothy_V2	Yuget	ellmeggneng	piniqellequt,	maniyuneghtullequt,	yamrratullequt,	aangaayugllequtlu.	Seghlequughlleqiit	ilateng,	qaatkennaanghitiit	angayuqateng,	iyamsiqayugnaanghitut,	waaknanighlleqaatlu	Kiyaghneq.
B16_03_2Timothy_V3	Uveghpagulleqiit	ilateng,	nangyiighullequt,	qukaayugteghllagllequt,	teghigniqelleq	piniqataghaghlleqaat	pakiggulluku	Kiyaghneghmeng.
B16_03_2Timothy_V4	Qaaymegteggun	ugpeqaayugllequt,	iwernga	kiyaghtaallghita	apeghlleqaat	avangitulngi	Kiyaghneghem	aghtughyaghqaanghillghaneng.	Iqitngaluten	tawatelngughneng	yugneng.
B16_03_2Timothy_V5	Ilangi	tamaakut	nenun	iitghaataghllequt	aaghqutaqepigesnaghnaluki	nallekaghnilnguut	aghnat.	Tamaakut	aghnat	seghleghqellghita	uqigtuqusighllaglleqii,	seghleghemllu	piyukellelghutngita	aaghqutaqelleqii.
B16_03_2Timothy_V6	Tamaakut	aghnat	nagallequt	apeghtughillghanun	kitum	alngunak,	taawanginaq	liinnaanghitaat	ipapilleq.
B16_03_2Timothy_V7	Tamaakut	apeghtughilghiit	ellngitnun	kipullginaaghlleqaat	ipapilleq,	katam	Jannes-enkuk	Jambres-enkuk	kipullginaallghegketun	Moses.	Umyugaghlluugllequt,	ugpeqillghatlu	ipangunghillequq.
B16_03_2Timothy_V8	Iwernga	tawaten	pillghat	mulunaanghituq.	Temngitwhallghat	aliillequq	tamanganun,	katam	Jannes-enkuk	Jambres-enkuk	temngitwhallghak	aliitngallghatun.
B16_03_2Timothy_V9	Iwernga	elpek	liisimakngwaaghaten	apeghtughillghenka,	kiyaghtaalqa,	apallaallu	kiyaghtelleghma.	Liisimakanllu	ugpeqilqa,	iilqayunghitelqa,	piniqilqa,	aghuliilkaamalqa.
B16_03_2Timothy_V10	Liisimakan	amyuqetaatkesilqa,	ikfiqelqallu.	Liisimakan	tawaten	pikaqaatnga	Antioch-mi,	Iconium-emi,	Lystra-millu.	Uglaghngaan	amyuqetaatkellengegkaagunga,	tawalliima	Atanghem	yugulikaqaanga	tamaghhiitneng.
B16_03_2Timothy_V11	Tamaghhaghmi	amyuqetaatkellengellequq	kiyaghsulghii	Kiyaghneghem	piyukellghatun	Christ	Jesus-kun.
B16_03_2Timothy_V12	Seghleghet	yuget,	puughtistetlu,	seghleghughtaghaghllequt.	Puughqughllequt,	ellngitlu	puughtellengellequt.
B16_03_2Timothy_V13	Iwernga	elpek	atuqumanginaghqi	apeghtuusat	liitkaghten,	ugpeqepiikaghten.	Liisimakaten	ipangutangi,	qayughllak	liisimakaten	kinkungutangi	apeghtughistekegkaghten.
B16_03_2Timothy_V14	Ima	taghnughhaategpeneng	liisimakegkaqaten	agleghnalghiit	Akuzitet	Igaqegkat.	Akuzitet	Igaqegkat	apeghtughyaqlegwaaten	yugulilleghqameng	ugpeqilleghpegun	Christ	Jesus-kun.
B16_03_2Timothy_V15	Qamaglluteng	Akuzitet	Igaqegkat	Kiyaghneghem	aneghziilqii.	Enkaam	apeghtughisighqaagut,	aghyuughusiighqaagut,	nallghusaasighqaagut	anaggutelleghmun,	apeghtughisighqaagutlu	pinitun	kiyaghtaalleghqamun.
B16_03_2Timothy_V16	Enkaam	atuqluki	Akuzitet	Igaqegkat,	Kiyaghneghem	qepghaghtenga	peghqigsaghwaaghngallequq,	yataaghqengngallequqlu	tamaghhaanun	aneghneghqilleghmun.
B16_04_2Timothy_V4	Nagasugnanighllequt	ipapilleghmun,	nagasugyagullequt	temnginun	ungipaghanun.
B16_04_2Timothy_V1	Christ	Jesus	tagikumi	igleghutinaluni	Ataneghpagulleghmini,	nanqiglleqii	unguvalghiitlu	tuqukatlu.	Enkaam	nagasimanghegkeni	Kiyaghneghenkuk	Christ	Jesus-enkuk,	qelghamken
B16_04_2Timothy_V2	ungipaqiki	Pinilghiit	Ungipat.	Sagiqluten	ungipaqiki	yugnun	nagasugughngaata	nalighmeng	nagasugunghiteghngaata.	Nekeggmelluten	apeghtughilleghpegun	ugpeghtesnaqiki,	ineghtiki	anaggutellghitneng,	kayemikillu.
B16_04_2Timothy_V3	Pilleghqaq	taginguuq	yuget	nagasugnanighllequt	ipapignun	apeghtuusanun.	Ivaghillequt	piyukegkameggneng	apeghtughistelghutneng	nagatepigesnaghnaluki	nagaqughyukegkaghhiinateng.
B16_04_2Timothy_V4	Iwernga	elpek	iiwleng	nekeggmelluten,	nagneghutigu	sangwaa	piyaghqan	ikfiqngughngaaghpek,	ungipaqikestaa	Pinilghiineng	Ungipaneng.	Elpek	qepghaghtekegkangaten	Kiyaghneghem,	apeghiighhu	qamaglluku	qepghaqaq	elpenun	pisqegkaa.
B16_04_2Timothy_V5	Whanga	aghqutkesaghqaaghsimaanga	Kiyaghneghmun,	tuqulleghqaqa	kaasaghtuumaaq.
B16_04_2Timothy_V6	Pilluwaamaaqa	pinilghii	pilluwalleq,	apeghiighaqa	kilgaaqulqa,	ataasiighmesimanginaqaagunga	Ataneghmun.
B16_04_2Timothy_V7	Enkaam	taawa	Kiyaghneghem	utaqiitngwaa	whangamnun	qaghpanga	elqughutngallghem.	Atanghem	elqughlluku	nanqigtistem	akileghtughlleqaanga	Nanqigtillghem	Aghneghani.	Whanganginaagpenanga	iwernga	akileghtughlleqii	qamaglluki	tamaakut	qelanelghiit	tagilleghqaaneng.
B16_04_2Timothy_V8	Pinaqellghaagken	qamagllukek	tagiragkiighi	whangamnun.
B16_04_2Timothy_V9	Demas-em	piniqsaliisimaa	nunam	kiyaghtaallgha	enkaam	unisimaanga,	aghulaqumaaq	Thessalonica-mun.	Crescens	Galatia-simaaq	enkaam	Titus	Dalmatia-mun	pimaaq.
B16_04_2Timothy_V10	Luke-nginaghhaq	whangamnituq.	Mark	aqfaluku	kelqennaken	qayughllak	kayutkepigtaqa	qepghallemni.
B16_04_2Timothy_V11	Tychicus	Ephesus-mun	kayagsimaaqa.
B16_04_2Timothy_V12	Troas-mellunga	unitkaqagka	qaasligka	Carpus-enkuni.	Taginaqegkuvek	tagitaghhnakegken.	Tagitaghhnaketenllu	iimgat	iganka,	kiyang	taakut	amiirameng	ulimaaghet.
B16_04_2Timothy_V13	Alexander-em	siilumeng	sangllaghtem	elngaatall	seghletun	pikaqaanga.	Atanghem	aghyuughnaaghaa	tawaten	pillghaneng.
B16_04_2Timothy_V14	Elpeklu	kelengakluku	tawaten	pinayukangaten	qayughllak	ungipaghput	ugumikepigtaa.
B16_04_2Timothy_V15	Nanqigtistemun	aglaasuwhaaghaqngatnga	kitum	alngunak	mesighaasaghtullghitaanga,	yeghlegi	uniqaghaatkaqaatnga.	Yughaatkaqanka	Kiyaghneghmun	akinaqefqiita	pisqelluki	tawaten	pillghitneng.
B16_04_2Timothy_V16	Iwernga	Ataneq	whangamnitkaaguq.	Iknaqusiqaqaangallu	ungipaqesqelluki	iinguniita	Pinilghiit	Ungipat	qamaglluki	Gentile-et	nagaqiisqelluki.	Enkaam	Kiyaghneghem	yugulikaqaanga	tuqutelleghqameng.
B16_04_2Timothy_V17	Atanghem	yuguliyaghqaqaanga	tamaghhaaneng	seghleghem	sughugallghaneng,	enkaam	paqnanangunaan	aglaalleqaanga	qilagmelngughmun	Ataneghpagulleghminun.	Ellnganun	usuqilleq	quunperugllak	kenlengunaan.	Amen.
B16_04_2Timothy_V18	Ungipaataghhnaketen	Priscilla-nkuk	Aquila-nkuk,	Onesiphorus-enkutlu	nengllugutkullghiit	suumqaqankanguq.
B16_04_2Timothy_V19	Erastus	unegtekaaguq	Corinth-mi;	qinuyugutanganeng	Trophimus	unitkaqaqa	Miletus-mi.
B16_04_2Timothy_V20	Uksughvagilgan	taginaqeghllagi.	Eubulus-enkut,	Pudens-enkut,	Linus-enkut,	Claudia-nkut,	ilangitallu	ugpeqaalgutet	ungipaatesqiisi	suumqaqiisinguq.
B16_04_2Timothy_V21	Ataneq	taghneghaghpenilli,	quyaslisillu.
B17_01_Titus_V1	Ukut	latat	Paul-meng	pinguut	qepghaghtenganeng	Kiyaghneghem,	apostle-nganengllu	Jesus	Christ-am.	Kayagtekaagunga	kayusiitesqelluki	Kiyaghneghem	nakmikegkii	yuget	ugpelleghtughtaghiisqelluki,	liitesqellukullu	ipapilleq.	Taam	ipapillghem	kayusighlleqii	yuget	kiyaghtelleghqiit	Kiyaghneghem	piyukellghatun.
B17_01_Titus_V2	Taagken	ataasimeng	ipapilleghmeng	sighimallelguukut	kenlengilngughmeng	unguvalleghmeng.	Iqlengiqigatngwaaghem	Kiyaghneghem	akequsaqegkaqaa	taana	unguvalleq	ima	ayumirugllaggaaneng.
B17_01_Titus_V3	Enkaam	pilleghqaghlluwaaghmini	Kiyaghneghem	liitestekaqaa	taana	kenlengilnguq	unguvalleq	ungipamikun.	Whangamnun	neghyukutkaqaa	ungipani	enkaam	ungipaqaqaqa	qelghutellghatun	Kiyaghneghem	Yugulighistemta.
B17_01_Titus_V4	Ukut	latat	Titus-mun	pinguut,	ighnepikamken	ugpeqillemtegnegun.	Kiyaghneghem	Atam,	Christ	Jesus-emllu	Yugulighistemta	quyaslitenllu	nekeggmellelguslitenllu.
B17_01_Titus_V5	Unitkaqamken	Crete-mi,	apeghiighesqelluku	qepghaqaghput	apeghiillghilnguq.	Nakmiightiisqesugamken	Elder-kaghqameng	yughaghvignun	tamaghhiitni	town-et.	Neqamikluki	qelghutkanka:
B17_01_Titus_V6	Elder-kaghqaq	avutngisaghqaaguq;	ataasimeng	nuliilguyaghqaaguq,	avaqutiillu	ugpeqaayaghqaagut;	nelliqneghuyaghqaanghitut,	qaatkusigasaghqaanghitutlu.
B17_01_Titus_V7	Igleghutistengutmineng	Kiyaghneghem	qepghaqaanun,	Elder-a	avutngisaghqaaguq.	Yukeghqenghuyaghqaanghituq,	nalighmeng	kaatqaghtaamanguyaghqaanghituq,	nalighmeng	suumestenguyaghqaanghituq,	nalighmeng	suuglluguyaghqaanghituq,	nalighmeng	pakigneghuyaghqaanghituq	aklungighinaluni.
B17_01_Titus_V8	Itupill	upughanghuyaghqaaguq,	piniqistekaghqaqaa	pinillghem.	Nuqenneghtuyaghqaaguq,	elqughutngayaghqaaguq,	taghneghagmikun	pelungisaghqaaguq,	nuqetutiyaghqaaguq	alngunak	seghleghmeng.
B17_01_Titus_V9	Ellnga	ataasighmesaghqaaguq	ipapignun	apeghtuusanun	apeghtughallengelleghmitun.	Atuqluki	ipapiget	apeghtuusat	kayemelleqii	yuget,	liigikesleqiillu	apeghtughistesighwaaghet	anaggutnganiluki.
B17_01_Titus_V10	Uglaapigtut	qaatkusugigalnguut,	temngi	akuzilghiit	puughtilghiit	ilameggneng,	kiyang	tamaakunguut	apeghtughilghiit	Gentile-et	ugpeqiit	circumcise-eyaghqaaniluki.
B17_01_Titus_V11	Taaqestiki	tawaten	apeghtughillghitneng.	Temngimeng	apeghtughilleghmegteggun	alngunaseghaghqaqiit	iinguniita	nengllugutet.	Apeghtughiiqut	apeghtuusaghqaqenghilkemeggneng;	tawaten	piiqut	aklungighipigesnaghnaluteng.
B17_01_Titus_V12	Ataasim	Crete-eghmiim	uuknaliqistem	pikaqii,	“Crete-eghmiit	quunpeng	iqlengaghtut,	ugighsalghiistun	teghikusastun	ayuqut,	ighsanitalghiinguutlu	negheghllaget.”
B17_01_Titus_V13	Tawaten	pillgha	ipanguuq.	Taana	apalluqluku	qevuulluki	aghyuughqi	Crete-eghmiit	ugpeqiit	ugpeqesqelluki	ipapiget	apeghtuusat.
B17_01_Titus_V14	Ungipaatiki	nagannanighlitkinguq	Jews-et	temngi	ungipaghaatangit.	Qaatkennanighlitkinguq	yuget	qelghusangllaqiit.	Taakunguut	ighsakikat	ipapigneng	apeghtuusaneng.
B17_01_Titus_V15	Sangwaa	qamaglluni	pelungituq	tamaakunun	pelungilngughnun.	Iwernga	sangwaa	qamaglluni	pelunginneghituq	tamaakunun	pelunginneghilngughnun.	Kiyaghtengnguut	seghleghqelleghmi,	ugpeqigataatlu	Christ-a.	Umyugiitlu	sumeghneghitlu	nukeggnaghtekaagut,	enkaam	liigiksaghqaananiimaat	pinilleqlu	seghlelleqlu.
B17_01_Titus_V16	Liisimakniiqaat	Kiyaghneq	iwernga	kiyaghtaallghita	ipapighqaqaat	nallukutanga:	ugumiknipigtut,	qaatkusigatut,	sasiinghitutlu	sangwaa	alngunak	pinitun	pinaanghitaat.
B17_02_Titus_V1	Iwernga	elpek	apeghtuusaqiki	ugpeqanun	ipapiget	apeghtuusat.
B17_02_Titus_V2	Apeghtughqi	nuyekliit	yuget	nuqenneghtusqelluki,	siivaknalghiinguluki,	sumeghtaghayusqelluki,	ayepsugitesqelluki	ugpeqilleghqun,	piniqilleghqun,	nuqenneghtulleghqun.
B17_02_Titus_V3	Tawateghpigaq	apeghtughqi	nuyekliit	aghnat	kiyaghtesqelluki	tuun'ngaluki	Kiyaghneghmun.	Seghletun	akuzitkesaghqaqenghitiit	ilateng,	nalighmeng	megheghllafqiita	wine-meng.	Apeghtughiyaghqaagut	pinitun	kiyaghtaalleghqameng,
B17_02_Titus_V4	enkaam	peghqighlleqiit	uyuqliit	aghnat	piniqesqelluki	ugingitlu	avaqutiitlu.
B17_02_Titus_V5	Sumeghtaghaqegsaghqaagut,	pelungisaghqaagut	kiyaghtaalleghmeggni,	qepghaqegsaghqaagut	nemeggni,	nangllegtaghyaghqaagut,	qaatkusaghqaagut	ugimeggnun.	Enkaam	kitum	alngunak	seghlequughnaanghitii	Kiyaghneghem	apeghtuusii.
B17_02_Titus_V6	Tawateghpigaq	qeleghqi	nukalpigat	nuqenneghtusqelluki.
B17_02_Titus_V7	Elpek	salleghpegun	tamaghhaakun,	usputaawi	ellngitnun	aneghneghqilleghpegun.	Apeghtughiiqi	ipapighqelluten,	piraamsiluten.
B17_02_Titus_V8	Wataghllak	apeghtuusaqegkan	elqughutngali	enkaam	kitum	alngunak	seghlequunghillinkut.	Tawaten	pikuvek	kipullginaaghtet	seghletun	akuzitkennaanghitiinkut,	kipullginaallghitallu	kaynguyugtesleqii.
B17_02_Titus_V9	Apeghtughqi	qepghaghtelaaghet	qaatkesqelluki	piliitestengit,	efqughtengngwaaghesqellukillu.	Veghusnaghyaghqaqenghitiit,
B17_02_Titus_V10	nalighmeng	teglegviksaghqaqenghitiit.	Yeghlegi	quunpeng	pinitun,	ataasiighmelluteng	piyaghqaqiit.	Enkaam	salleghmegteggun	tamaghhaakun	piyuknangllaghlleqiit	apeghtuusii	Kiyaghneghem	Yugulighistemta.
B17_02_Titus_V11	Tawaten	kiyaghsaghqaagukut	qayughllak	Kiyaghneghem	aliightekaqaa	piniqelleni	yugulillengesqelluku	yuuk	tamaghhaan.
B17_02_Titus_V12	Taam	piniqellghem	apeghtughiinkut	pegtesqelluku	kiyaghtaalleq	Kiyaghneghmun	ayuqenghilnguq,	ighsakesqelluki	nunam	yugan	piyukellghi	seghleghqengngalghiit.	Apeghtughiinkutlu	nuqenneghtusqelluta,	elqughutngaluta,	kiyaghtesqelluta	Kiyaghneghem	piyukellghatun	nunami	whani.
B17_02_Titus_V13	Tawaten	kiyaghtelta	utaqiimaluta	quyanalghiimeng	sighimalleghmeng.	Sighimalqaghput	nighughqengngalghii	aliilleghqaa	Jesus	Christ-am	Kiyaghneghllamta	Yugulighistemta.
B17_02_Titus_V14	Ellmineng	tuunegkaaguq	yugulinaluta	tamaghhaaneng	seghleghqelleghmeng.	Tawaten	pikaaguq	qayughllak	pelungighsaghyukanginkut	ellminun	yuguluta,	sagiqluta	aneghneghqisqelluta	yugnun.
B17_02_Titus_V15	Apeghtuusaqiki	tamaakut	ugpeqanun.	Kiyaghneghem	qelghusii	atuqluki	kayemiki,	aghuliightikillu	seghletun	pingukata.	Yeqay	kitumun	alngunak	ukavaghtestegpenang.
B17_03_Titus_V1	Neqangughtiki	ugpeqat	malighqutaqesqelluki	kavemem	igleghutistengitnun,	umiilwaaghnunllu.	Qaatkutngayaghqaagut,	apeghiighngayaghqaagut	tamaghhaanun	aneghneghqilleghnun.
B17_03_Titus_V2	Ungipaatiki	kina	alngunak	seghletun	akuzitkefqaan,	aaghtiiraafqaan	pisqelluku.	Itupill	nekeggmetulluki,	qusevegngatulluki	pisqelluki	tamanganun.
B17_03_Titus_V3	Whangkutallu	sivunghani	nalluyaghtukut,	qaatkusigasaghtukut,	puughtengngayaghtukutlu.	Yugusimta	piyukellgha	ayghiilluku,	itagnaghqusiqluku	ayuqsaghaghput.	Unguvalleput	kiyaghusiqsaghaput	seghlepestaaghmun,	aqinalleghmunllu.	Yuget	ugumiksaghiinkut,	ugumikusaghtukutlu.
B17_03_Titus_V4	Iwernga	Kiyaghneghem	Yugulighistemta	liisimakestekaqiinkut	nangllegtalleghmineng,	piniqelleghminengllu.
B17_03_Titus_V5	Yugulikaqiinkut	apalluqluku	nangllegtalleni,	nakaan	aneghneghqillemteggun.	Agleghnalghiignekun	Taghneghagnekun	ughvuqaqii	seghleghqelleput,	nutaghamengllu	unguvallelitkaqiinkut.
B17_03_Titus_V6	Kiyaghneghem	kuuvegkaqaak	Agleghnalghiik	Taghneghak	kemnapigllukek	whangkunnun	Jesus	Christ-akun,	Yugulighistemteggun.
B17_03_Titus_V7	Kiyaghneq	tawaten	pikaaguq	piniqelleghmikun	nallghusaghnaluta	elqughutngalleghminun.	Enkaam	sighimallelguukut	whangkuta	piliinnaluku	kenlengilnguq	unguvalleq.
B17_03_Titus_V8	Tamaakut	pillghet	ipanguut.	Tamaakut	apeghtuusat	elpenun	sagiqutesqesuganka	yugnun	qaatkesqelluki.	Taagken	ugpellelget	Kiyaghneghqun	aneghneghqipestaaghllequt.	Tamaakut	aneghneghqillghet	pinilghiinguutlu	kayutnguutlu	tamanganun.
B17_03_Titus_V9	Iwernga	elpek	iqitngaluten	tamaakuneng	temngi	qaniqullghiineng,	aaghtiiraaghullghiineng	sivuneghmeng	aatghitneng,	Liilightuusanengllu.	Tamaana	sasiinghituq,	kayutngunaanghituq	kitumun	alngunak.
B17_03_Titus_V10	Kina	alngunak	aafquutestilghii	kelengasaaghnaken	ataasimeng	nalighmeng	alghighluku.	Naganneghilkan	peggnaken.
B17_03_Titus_V11	Liisimakan	tawatelnguum	yugem	ighsakegkaqaa	ipapilleq,	seghleghqestenguuqlu.	Enkaam	ellngan	katam	seghleghqellghan	nanqigsaghqaaghtesleqaa	aghyuughyaghqaaluku.
B17_03_Titus_V12	Aglaghtestekumkun	Artemas	nalighmeng	Tychicus	elpenun,	Nicopolis-ennaqeghllaggaaten,	qayughllak	uksughsugaqunga	tamaani.
B17_03_Titus_V13	Kayusighnaqeghllagnakegken	lawyer-a	Zenas,	Apollos-lu	igleghalleghqagkenun.	Wataghllak	yataaghqunnakegken	kelqesaghqameng	sameng	aklukegkagkeneng.
B17_03_Titus_V14	Ugpeqaalgutemta	peghqigsaatkellitgu	aneghneghqutkaghqaq	enkaam	kayusighyaqlegughhnakangit	aklukegkapilget.	Temngi	kiyaghtaafqaameng	pilit.
B17_03_Titus_V15	Qamaglluteng	whangamnilnguut	piniqiisinguq.	Piniqelleghput	aapqaghnaken	ugpeqaalgutemnnun	piniqistemnnun.	Kiyaghneghem	quyaslisi	qamagllusi.
B18_01_Philemon_V1	Ukut	latat	Paul-meng	pinguut,	anusimingllaghaq	Christ	Jesus	apalluqluku,	ugpeqaalgutemnnengllu	Timothy-meng.	Piniqegkamtegnun	qepghalgutemtegnun	Philemon-mun,
B18_01_Philemon_V2	ugpeqanunllu	qerngughutkayugnun	mangteghaghpeni,	Apphia-munllu	nayamnnun	Christ-akun,	Archippus-munllu	pilluwalgutemtegnun.
B18_01_Philemon_V3	Kiyaghneghem	Atamta,	Atanemtallu	Jesus	Christ-am	nanglleklisillu,	nekeggmellelguslisillu.
B18_01_Philemon_V4	Philemon-mi,	quunpeng	iyamsiqayugvikaqaqa	Kiyaghneqa	yughaatkennemken,
B18_01_Philemon_V5	qayughllak	nagaqughaqaqa	piniqellghen	tamaghhiitnun	Kiyaghneghem	yugitnun,	ugpeqillghenllu	Ataneghqun	Jesus-kun.
B18_01_Philemon_V6	Yughaatkaqamken	ungipaatesqelluki	ilaten	ugpeqillemnneng	Christ-akun.	Tawaten	pikuvek	liigikataghaghlleqaten	qamaglluki	quyastellghet	allgeghtekaput	Christ-akun.
B18_01_Philemon_V7	Ugpeqaalgutemni,	piniqilleghpek	Kiyaghneghem	yuganun	quyasteghllagaangallu	kayemaangallu!	Piniqelleghpek	quyastii	Kiyaghneghem	yugi.
B18_01_Philemon_V8	Tetugnaanghitunga	qeleghnaluten	Christ-akun	atuqesqelluku	elqughutngalghii,	iwernga	tawaten	pinaanghitunga.
B18_01_Philemon_V9	Piniqutelleghpung	apalluqluku	aapfikamken	atuqesqelluku	elqughutngalghii.	Whanga,	Paul,	nanevgaagunga,	anusimingllaghaagungallu	apalluqluku	Christ	Jesus.
B18_01_Philemon_V10	Whanganguuq	aaputilghii	ighnemnun,	Onesimus-mun.	Anusimingllaghvigmi	ataliitkaqaanga	Christ-akun.
B18_01_Philemon_V11	Sivunghani	sasiinghisaghtuq	elpenun,	iwernga	whaa	kayutngughtepigsimaaq	whangkutegnun.
B18_01_Philemon_V12	Onesimus	elpenun	aglaghtesnaqaqa,	leganqun	iluka	maligunnaquq	ellngakun.
B18_01_Philemon_V13	Whangamnitesuguyaghaqa	kayusiitesqellunga	anusimingllaghvigmi,	katam	elpek	kayusiinnayaqevnga	maansaquvek.	Liisimakegkenqun	anusimingllaghaalghiinga	Pinilghiit	Ungipat	apalluqluki.
B18_01_Philemon_V14	Iwernga	whangamnitesnaanghitaqa	wetkuqun	sivukluten	aaptaghlluten.	Itagnaqumakuvgu	whangamnitesqelluku	taawa	elpek	piyukelqelleqan,	qayughllak	qelghunghitamken	tawaten	pisqelluten.
B18_01_Philemon_V15	Entaqun	Onesimus	iqitaghtekaaguq	elpenisaghqaaluni	quunperugllak.
B18_01_Philemon_V16	Ellnga	paninang	qepghaghtelaaghuuq.	Iwernga	qepghaghtelaaghumalleghmineng	angliighataghaamaaq	qayughllak	piniqegkaaghsimaaq	ugpeqaalguta.	Piniqepigtaqa,	iwernga	elpek	piniqataghaghlleqan	qepghaghtelaaghuluku,	ugpeqaalgutngulukullu	Ataneghqun.
B18_01_Philemon_V17	Enkaangam	tugukliimakuvnga	qepghalgutngulunga,	tuguklighnaken	Onesimus	whangangusluku.
B18_01_Philemon_V18	Sameng	seghletun	pimakangaten	nalighmeng	asengemakangaten,	asengenga	whanga	llivikelleqaqa.
B18_01_Philemon_V19	Whaa,	whanga	katam	iiggemneng	igaghtunga	whaten:	whanga,	Paul,	llivikelleqamken.	Iwernga	puygugpenaan	unguvallghen	asengeluku	ayuqan	whangamnun.
B18_01_Philemon_V20	Aa-a,	ugpeqaalgutemni,	aapfikamken	Ataneghqun	tugukliisqelluku	Onesimus.	Tawaten	pikuvek	quyasleqaghpenga	Christ-akun!
B18_01_Philemon_V21	Lataamken	liisimakngwaaghluku	qaatkesaghqaqan	qelghutkaqa	elpenun,	repall	qaayghulluku	pillequten.
B18_01_Philemon_V22	Atwhay,	nekaghqangllaataghhnakevnga	qayughllak	sighimanguunga	Kiyaghneghem	kiimsighlleqii	yughallesi,	enkaam	elpesinun	pillequnga.
B18_01_Philemon_V23	Epaphras-emnguq	piniqiisi;	anusimingllaghalgutkaqa	apalluqluku	Christ	Jesus.
B18_01_Philemon_V24	Qepghalgutmallu	Mark-enkut,	Aristarchus-enkut,	Demas-enkut,	Luke-enkut	ellngitallunguq	piniqiisi.
B18_01_Philemon_V25	Piniqellgha	Atanghem	Jesus	Christ-am	tamaghhaghpesinilli.
B19_01_Hebrews_V1	Sivunghani	agani	uglaghlukullu,	allaaghhiinaalukullu	Kiyaghneghem	aleghquqaqii	sivuneput	uuknaliqistetgun.
B19_01_Hebrews_V2	Iwernga	ukuni	kingulighni	aghneghni	aleghquqaqiinkut	Ighneghmikun.	Ellngakun	Kiyaghneq	nunangllaqaaguq,	nakmikegkaqaallu	piliitesqelluku	sangwaa	tamaghhaan.
B19_01_Hebrews_V3	Ighneghem	kuukgutaqaa	Kiyaghneghem	nighughqellgha,	Kiyaghneghtungwaaqlu	ayuquq.	Sangwaat	qamaglluki	nagneghastengngwii	tawatelluki	aghtughyaghqaanghilnguutgun	akuzitmikun.	Ighneghem	tuunegkaqaa	ellmi	katam	unguvalleni	ukmangighnaluta	tamaghhaaneng	seghleghqellemnneng.	Apeghiighyamigu	tawaten	pilleni,	qilagmi	aqumegkaaguq	aghenqigneghakun	Kiyaghneghem,	aghtughyaghqaanghitelleghpigaam.
B19_01_Hebrews_V4	Kiyaghneghem	quliightekaqaa	Ighneq	yaqulegneng,	atelitkaqaallu	ingyaatngalghiimeng	aatghitneng.
B19_01_Hebrews_V5	Tawaten	pikaqaa	qayughllak	Kiyaghneghem	pimangitii	nalighhiiniit	yaqulget	whaten,	“Ighneqamken;	aghneghmi	Ataliitaghpenga.”	Kiyaghneghemllu	pimangitii	nalighhiiniit	yaqulget	whaten,	“Atakelleqaanga	enkaam	ellnga	Ighneqelleqaqa.”
B19_01_Hebrews_V6	Kiyaghneghem	kayagsaghqaaghsamigu	Ighneqsuwhaani	nunamun,	whatenllu	pikaaguq,	“Yeqay	qamaglluteng	Kiyaghneghem	yaqulgita	manigughlitgu.”
B19_01_Hebrews_V7	Whatenllu	pikaaguq	yaqulegneng,	“Kiyaghneghem	yaquleni	anuqestun	lliightestekaqii.	Qepghaghtengi	kumaghulghiistun	kenghestun	lliightestekaqii.”
B19_01_Hebrews_V8	Iwernga	Kiyaghneq	Ighneghmineng	whaten	pikaaguq,	“Kaay	Kiyaghneq,	aqumutagken	kenlengisaghqaaguk	quunperugllak!	Igleghulleqan	ataneghpagullghen	elqughutngallelighluku.
B19_01_Hebrews_V9	Piniqan	elqughutngalleq,	ugumikan	anaggutngalleq.	Tamaaken	apalluqluku	Kiyaghneq,	Kiyaghneghpek	nakmikumaatenllu	quulvaamaatenllu	pakiggulluku	ilagpeneng.	Enkaangam	quyastighllagtuq	anoint-eluten	mesiighmeng.”
B19_01_Hebrews_V10	Whatenllu	pikaaguq,	“Elpek,	Ataneq,	piinlighyuggaaghmi	nunangllaqaaguten,	iiggegpenengllu	qilagangllaqaaguten.
B19_01_Hebrews_V11	Qamaglluteng	aviighusaghqaagut,	iwernga	elpek	kiyaghsaghqaaguten.	Aghyughyaghqaagut	aatkastun.
B19_01_Hebrews_V12	Imegteghlleqaten	qaasligetun,	simighlleqatenllu	aatkastun.	Iwernga	elpek	quunpeng	almesiqelleqaaten,	aghyughyaghqaanghitutenllu.”
B19_01_Hebrews_V13	Kiyaghneghem	pimangitngwaaghii	nalighhiiniit	yaquleni	whaten:	“Aqumi	whagun	aghenqignemkun,	kenlanga	anguyagten	tunemaliitestellemnun	itegaghpek	asinganun.”
B19_01_Hebrews_V14	Sangaawan'ngam	yaqulget?	Qamaglluteng	taghneghaagut	qepghaatilghiit	Kiyaghneghmeng,	kayagtaqiillu	kayusiitesqelluki	tamaakut	yugulillengyaghqat.
B19_02_Hebrews_V1	Tamaaken	apalluqluku	sumeghtaghaatkengngwaaghelteki	ipapillghet	nagaquqaput	luuraq	waaknaniqestaghnayukamteki.
B19_02_Hebrews_V2	Kiyaghneghem	apeghtuusii	ipanguut;	aapqaqii	yugnun	yaqulegteggun.	Kina	alngunak	qaatkunneghilnguq	apeghtuusanun,	Kiyaghneghem	aghyuughlleqaa	aghyuulleghqaghtutalangatun.
B19_02_Hebrews_V3	Enkaam	ighsakumakumteggu	Kiyaghneghem	yugulighilleghllaga	anagpagningitaghput	aghyuughilleghqaa.	Atanghem	apeghyuggaaqaqaa	taana	yugulilleq.	Taagken	tamaakut	nagaquutkat	ellnganeng,	ipapighqaat	whangkunnun.
B19_02_Hebrews_V4	Kiyaghneghemllu	ipapighqegkaqaa	whangkunnun.	Tawaten	pikaaguq	atuqelleghmikun	allaaghhiinaat	allaaghlluwhaghtillghet,	uyegtelleghmikunllu	tunusii	Agleghnalghiim	Taghnegham	piyukelleghmitun.
B19_02_Hebrews_V5	Kiyaghneghem	nakmikellghitii	yaqulget	igleghutisqelluki	sivumelngughmun	nunakaghqamun.	(Taananguuq	nuna	akuzitkegkefut.)
B19_02_Hebrews_V6	Nalighneghitni	Akuzitni	Igaqegkani	whaten	igaqngaaq,	“Kiyaghneq,	sangaawa	yuuk	umyugaghmikaqegken,	nalighmeng	ighnegha	yugem	aflengakegkan?
B19_02_Hebrews_V7	Ulimaaqan	ukavaqaanlluku	yaqulegneng,	qaghpaliqaqan	nighughqelleghmengllu	quulvalleghmengllu,
B19_02_Hebrews_V8	igleghutistengllaqaqanllu	samun	tamaghhaanun.”	Tawanillu	Akuzitni	Igaqegkani	igaqngaaq,	Kiyaghneghem	ulimaaqaa	yuuk	“igleghutistenguluku	samun	tamaghhaanun.”	Taana	whaten	pisiiguq	sangwaa	qamaglluni	ilatngaaq	igleghutillghanun.	Naqamllu	salin	esghiigataghput	yuuk	igleghutilghii	samun	tamaghhaanun.
B19_02_Hebrews_V9	Iwernga	esghaghaghput	Jesus!	Kiyaghneghem	natengiighhaq	ukavaghtestekaqsaghaa	yaqulegneng.	Maaten	esghaghaghput	qaghpaluni	nighughqelleghmengllu	quulvalleghmengllu	qayughllak	ikfiqluni	tuqukaaguq.	Kiyaghneghem	piniqellgha	apalluqluku,	Jesus	tuqukaaguq	tamaghhaanun.
B19_02_Hebrews_V10	Kiyaghneghuuq	ulimaghikaq	sameng	tamaghhaaneng	ellminun,	nagneghastengngwiillu	tawatelluki.	Itagnapigtekaaguq	Kiyaghneghem	pinighsaghwaaqaqaa	Jesus	ikfiqelleghqun	piinlightenguluku	yugulillghitnun.	Enkaam	Jesus-em	tagisaghqaaghtekaqii	yulghutet	nighughqelleghmun.
B19_02_Hebrews_V11	Jesus-em	pelungighsaqaqii	yuget	seghleghqellghitneng.	Enkaam	ellngallu	tamaakutlu	pelungighsaqii,	qamaglluteng	Atakaat	Kiyaghneq.	Tamaaken	apalluqluku	Jesus-em	kayngukigatii	atighyaghqaaluki	anglegutnguluki.
B19_02_Hebrews_V12	Jesus-em	pikaqaa	Kiyaghneq,	“Apeghlleqaqa	aatghen	anglegutemnun;	usuqelleqamken	qerngughutkata.”
B19_02_Hebrews_V13	Whatenllu	pikaaguq,	“Neghyukelleqaqa	Kiyaghneq.”	Pikaaguqlu,	“Whaantunga,	taghnughhaatlu	Kiyaghneghem	tagivaqii	whangamnun.”
B19_02_Hebrews_V14	Taakut	taghnughhaat	yuguut	kemekralgetlu	aalguutlu,	enkaam	Jesus	ellngistun	lliiqaaguq.	Tawaten	pikaaguq	tuqunaluni	naafqennaluku	Tughneghaq,	aghtughyaghqaanghillelek	tuqumun.
B19_02_Hebrews_V15	Enkaam	tawaten	pilleghmikun	itemutkaqii	tamaakut	qepghaghtelaaghestun	ayuqelghiit	unguvalleteng	qamaglluki	qayughllak	alikngukangat	tuqulleq.
B19_02_Hebrews_V16	Whateghllugaaghuuq	yaqulgunghitut	Jesus-em	kayusiqii,	iwernga	Abraham-em	kingunghi	kayusighaqii.
B19_02_Hebrews_V17	Tamaaken	apalluqluku	Kiyaghneghem	Jesus	lliightestengngwaaghyaghqaqaa	whangkutestun.	Tawaten	qepghaasaqlegwaa	Kiyaghneq	High	Priest-nguluni,	nangllegtaghlunillu	ataasiighmellunillu.	Enkaam	tuuniyaqlegughtekaaguq	aghqutmeng	Kiyaghneghmun	seghevutesqelluki	yuget	seghleghqellghit.
B19_02_Hebrews_V18	Jesus	ikfiqegkaatminengllu	nanghiiqullengegkaatminengllu,	kayusighyaqlegwii	tamaakut	nanghiiqullengelghiit.
B19_03_Hebrews_V1	Enkaangam	ugpeqaalgutemni,	Kiyaghneghem	aaftekaqiisi	ellminun	yugulusi,	tuqluqaqiisillu	ellminitesqellusi	qilagmi.	Sumeghmikluku	Jesus.	Kiyaghneghem	kayagtekaa	Apostle-ngulukullu	High	Priest-ngulukullu	aapghaqegkefut	ugpeqniluku.
B19_03_Hebrews_V2	Jesus	ataasighmetkaaguq	Kiyaghneghmun	nakmikisteminun,	katam	Moses	ataasighmetkaq	Kiyaghneghmun	qepghaataqngamigu	Kiyaghneq	mangteghaani.
B19_03_Hebrews_V3	Tamaghhaghmi	mangteghaq	kitumeng	ulimaghistelgulghii,	iwernga	Kiyaghneghem	Jesus-kun	sangwaa	tamaghhaan	ulimaaqaa.	Yuget	usuqataghaghyaghqaqaat	Jesus	pakiggulluku	Moses-meng,	qayughllak	yuget	usuqelleqaat	mangteghangllaghta	pakiggulluku	mangteghameng.
B19_03_Hebrews_V5	Moses	ataasiighmetkaaguq	qepghaghta	Kiyaghneghem	mangteghaani,	ungipaatkaqiillu	yuget	Kiyaghneq	sameng	apeghyaghqalguniluku	taaganiqaaghaq.
B19_03_Hebrews_V6	Iwernga	Christ-a	ighneghuluni	ataasiighmetkaaguq	igleghutista	Kiyaghneghem	mangteghaani.	Whangkuta	mangteghaqiinkut	Kiyaghneghem,	ilutumanginaqumta,	ipapighqutkumanginaqumteggullu	sighimakegkaghput.
B19_03_Hebrews_V7	Enkaangam	katam	tawaten	Agleghnalghiik	Taghneghak	piik,	“Aghneghmi	whani	nagaququfsigu	Kiyaghneghem	menga,
B19_03_Hebrews_V8	pineghlliqegpenasi	sivuneghpesistun.	Tamaani	aghneghni	kilgaanilluteng	qaatkesugumangitaat	Kiyaghneq,	nanghiighsaghaqaqaatlu	nuqenneghtullgha.”
B19_03_Hebrews_V9	Kiyaghneq	piiq,	“Tamaani	40	ayumiqulleghni	sivuneghpesi	esghaqaqeghngaaghmegteki	apeghiiqanka,	paninang	nanghiighsaghaqaqaatnga.
B19_03_Hebrews_V10	Tamaaken	apalluqluku	tamaakut	yuget	sakritestekaqaatnga.	Enkaam	pikaagunga,	‘Iiwleng	ataasiighmesigatut	whangamnun,	liigikigatutlu	natelluku	kiyaghtesqesullemneng.
B19_03_Hebrews_V11	Sakritngulunga	akeqikaagunga	allangughsaghqaanghilngughmeng.’	Whaten	piinga,	‘Iteghnaanghitngwaaghaat	meghnaalivigkaq	yataaghqegkaqa	ellngitnun.’”
B19_03_Hebrews_V12	Ugpeqaalgutemni	kelengalusi,	seghleghmeng	sumeghtaghalleghnengllu	ugpenghitelleghnengllu,	iqitutestegpenasi	unguvalghiimeng	Kiyaghneghmeng.
B19_03_Hebrews_V13	Iwernga	aghhutanga	tamaghhaan	kayemutaqitek	pilleghqalgumaluku	atilqelghiimeng	“Aghneghmi.”	Tawaten	pinghilkufsi	taawa	seghleghqellghem	puughllusi	pineghllungllaghlleqiisi.
B19_03_Hebrews_V14	Iwernga	ataasiighmelkumta	unguvallemta	kenlenganun,	neghyukluku	Kiyaghneq	ugpeghyuwhaallemtestun,	taawa	Christ-am	pilgutkelleqiinkut	ellmi	pimineng.
B19_03_Hebrews_V15	Akuzitni	Igaqegkani	igaqngaaq,	“Aghneghmi	nagaququfsigu	Kiyaghneghem	menga,	pineghllugugpenasi	sivuneghpesistun	qaatkusimangilnguut	Kiyaghneghmun.”
B19_03_Hebrews_V16	Kinkungaawat	nagaquutkat	Kiyaghneghem	menganeng	naqam	qaatkutegpenateng?	Tamaakunguut	yuget	Moses-em	maghyaghquqii	Egypt-meng.
B19_03_Hebrews_V17	40	ayumiqulleghni	kinkut	Kiyaghneq	sakritestatgu?	Tamaakunguut	seghleghqelluteng	tuqulaghaatkat	kilgaani.
B19_03_Hebrews_V18	Kinkunun	Kiyaghneq	akeqikaawa	iteghnaanghitngwaaghniluki	meghnaalivigkamun	yataaghqegkaminun?	Akeqegkaqii	qaatkusimangilnguut	ellminun.
B19_03_Hebrews_V19	Taawa	liigikaghput	iteghpagningitkaagut	tawavek	meghnaalivigmun	qayughllak	ugpeqenghilkangat.
B19_04_Hebrews_V1	Kiyaghneghem	akequsaa	yugnun	aghuliituq	iitghesqelluki	meghnaalivigminun.	Iwernga	alingelta	luuraq	nalighsi	nuughhunnayukan	iteghpenani	meghnaaliviganun.
B19_04_Hebrews_V2	Pinilghii	ungipaq	Kiyaghneghem	meghnaaliviganeng	ayuqelghii	nagaquqaqaghput	katam	tamaakustun	yugestun	Moses-em	maghyaghquqiistun	Egypt-meng.	Iwernga	pinilghiim	ungipam	kayusiitellghitii	qayughllak	ugpequmangitaat	nagaquqaghteng.
B19_04_Hebrews_V3	Whangkuta	ugpelghiini	iteghllequkut	Kiyaghneghem	meghnaaliviganun.	Iwernga	Kiyaghneghem	akuzitkegkaqii	ugpeqillghilnguut	whaten,	“Sakritngulunga	akeqikaagunga	allangughsaghqaanghilngughmeng.	Whaten	piinga,	‘Iteghnaanghitngwaaghtut	meghnaalivigkamnun.’”	Tawaten	akuzikaaguq	qepghaqani	apeghiiqaqeghngaaghmiki	ima	nunangllalleghmineng.
B19_04_Hebrews_V4	Naantuq	Akuzitni	Igaqegkani	igaqluni	maaghraghvinliitanga	aghneghem	whaten,	“Kiyaghneq	meghnaalikaaguq	tamaaghhaaneng	qepghaqamineng	maaghraghvinliitangani	aghneghem.”
B19_04_Hebrews_V5	Akuzitnillu	Igaqegkani	Kiyaghneq	pikaaguq,	“Iteghnaanghitngwaaghtut	meghnaalivigkamnun.”
B19_04_Hebrews_V6	Paninang	ilangi	yuget	iteghllequt	Kiyaghneghem	meghnaaliviganun.	Iwernga	nagaquusuwhaaqat	pinilghiimeng	ungipameng,	itellghitut	meghnaalivigmun	qayughllak	qaatkutellghilnguut	Kiyaghneghmun.
B19_04_Hebrews_V7	Tamaaken	apalluqluku	Kiyaghneghem	nekegtekaqaa	ilanga	aghneq,	atilqelghii	“Aghneghmi.”	Kingurugllaganeng	Moses-em,	Kiyaghneghem	akuzitkegkaqaa	taana	aghneq	David-kun.	Uteghpagtanka	David-em	igaqegkii	Akuzitni	Igaqegkani	whaten,	“Aghneghmi	whani	nagaququfsigu	Kiyaghneghem	menga,	pineghlliqegpenasi	sivuneghpesistun.”
B19_04_Hebrews_V8	Joshua-m	maghyaghqullghitii	yuget	tawavek	meghnaalivigmun.	Liisimakaghput	qayughllak	taam	kingunganeng	Kiyaghneghem	akuzitkegkaqaa	ilanga	aghnegha	meghnaalillghem.
B19_04_Hebrews_V9	Tamaaken	apalluqluku	taawa	Sabbath-a	aghuliituq,	meghnaalivik	Kiyaghneghem	yugitnun.
B19_04_Hebrews_V10	Kina	alngunak	iitqumi	Kiyaghneghem	meghnaaliviganun,	meghnaalillequq	qepghaqamineng	katam	tawaten	Kiyaghneghem	meghnaalillghatun.
B19_04_Hebrews_V11	Tamaaken	apalluqluku	iteghnaqeghllagelta	Kiyaghneghem	meghnaaliviganun.	Qaatkenghitefqaan	pilteggu	Kiyaghneq	sivunemta	pillghistun.
B19_04_Hebrews_V12	Akuzitangi	Kiyaghneghem	unguvaat	qepghaagut.	Iipgataghaghtut	alngunak	inglugtun	ipegsaqaneng	savigpagneng.	Kaaputkayuguut	qamaverugllak	unguvasimllu	taghneghamllu	kaatutngallghegkenun,	naflutlu	paatghetlu	kaatutngallghitnun.	Kiyaghneghem	akuzitangi	nanqigtikayuguut	yugem	sumeghtaghallghanengllu	sanaqellghanengllu.
B19_04_Hebrews_V13	Sangwaa	qamagtengngwaaghluni	Kiyaghneghem	ulimaagha	iighnganghituq	Kiyaghneghmeng.	Aliitut,	whateghlluwaaghuutlu	iyegkeni.	Ellnganun	qayvighqesaghqaqaput	salleput	qamaglluki.
B19_04_Hebrews_V14	Tamaaken	apalluqluku	High	Priest-elegllaguukut	qilagmun	mayuqameng.	Jesus-nguuq,	Ighnegha	Kiyaghneghem.	Enkaam	ugpeqilleghmetekestaalta	aapqamnni	yugnun.
B19_04_Hebrews_V15	High	Priest-emta	liigikngwaaqaqii	kayaalliqusiput,	qayughllak	nunamelluni	nanghiiqullengegkaaguq	whangkutestungwaaq.	Naqamllu	seghleghqumangituq.
B19_04_Hebrews_V16	Enkaam	tetullngunaamta	aglaalta	umiilgusignun	aqumutagkenun	Kiyaghneghem,	allgeghuseghqaaluta	nangllegtallghanun.	Tawani	nangllekelleqiinkut,	kayusighlleqiinkutlu	aklukillemnni.
B19_05_Hebrews_V1	Tamaghhaan	high	priest-a	Kiyaghneghem	nakmikegkaqaa	yulgutanganeng.	Kiyaghneghmun	aglaghaquq	yuget	apalluqluki	tuunaluki	tunusiit	aghqerraaghunnalukillu	seghleghqellghitnun.
B19_05_Hebrews_V2	High	priest-a	kayaalliqegkayugutmineng	nangllegtaghyaghqaaguq	tamaakunun	nallukelghiinunllu	ugpeqinanilghiinunllu	ipapilleghmun.
B19_05_Hebrews_V3	Qayughllak	kayaalliqegkayugutmineng,	high	priest-a	aghqerraaghyaghqaaguq	ellmi	katam	seghleghqelleghminun,	seghleghqellghitnunllu	yuget.
B19_05_Hebrews_V4	Kina	alngunak	nakmikigatuq	ellmineng	high	priest-ngughhnaluni	quulvaghyaghqaaluni.	Iwernga	yuuk	high	priest-ngughtaquq	Kiyaghneghem	nakmikenghatni,	katam	tawaten	nakmikellghatun	Aaron.
B19_05_Hebrews_V5	Tawatenllu	Christ-a	quulvallghituq	ellmineng	nakmikluni	high	priest-ngughtelleghmun,	iwernga	Kiyaghneghem	nakmikegkaqaa.	Pikaqaa,	“Ighneqamken;	aghneghmi	whani	Ataliitaghpenga.”
B19_05_Hebrews_V6	Nalighneghitni	Akuzitni	Igaqegkani	Kiyaghneghem	pikaqaa,	“Priest-ngullequten	quunperugllak,	Melchizedek-em	priest-ngullghatun.”
B19_05_Hebrews_V7	Kiyaghneq	aghtughyaghqaanghillelguuq	yuguliyaghqaaluku	Jesus	tuqulleghmeng.	Enkaam	Jesus	nunametnguluni,	iglagtuluni	qunituumaghmi	yughaqaalghiillu	tungsiqaalghiillu	Kiyaghneghmun	yugulisqelluni	tuqulleghmeng.	Kiyaghneghem	nagatkaqii	yughallghi,	qayughllak	quseveglluni	qaatkegkaa	Kiyaghneghem	piyukellgha.
B19_05_Hebrews_V8	Qaywa	Jesus	Kiyaghneghem	Ighneqeghngaatni,	paninang	liitkaaguq	qaatkusimalleghmeng	ikfiqelleghmikun.
B19_05_Hebrews_V9	Apeghiighyagu	qamaglluku	Kiyaghneghem	pisqellgha,	Jesus-ngughtuq	kenlengilngughmeng	yugulillengestiyaghqaq	tamaghhaanun	qaatkullghiinun	ellminun.
B19_05_Hebrews_V10	Enkaam	Kiyaghneghem	nakmikegkaqaa	high	priest-nguluku,	Melchizedek-em	high	priest-ngullghatun.
B19_05_Hebrews_V11	Apeghyaghqaghllaguukut	tamaakuneng.	Iwernga	apeghtuneghllupigtusi	tamaakuneng	qayughllak	liigikaghaghsigalnguusi.
B19_05_Hebrews_V12	Neghipigllusi	ugpeqaalghiisi	enkaam	apeghtughiyaghqaaghtekaagusi	ilagpesinun.	Yeghlegi	paninang	aklaaqusi	kitumun	apeghtunqigtesqellusi	ugpenghhat	liisuwhaaghyaghqiitneng	Kiyaghneghem	akuzitanganeng.	Katam	taghnughhaghhaghestun	mamaghtughyugaqusi,	neqepigyugpenasi.
B19_05_Hebrews_V13	Kina	alngunak	mamaghtuqayuk	paninang	taghnughhaghhaaguq.	Salin	nallukaa	elqughutngalleqlu	anaggutngalleqlu.
B19_05_Hebrews_V14	Iwernga	neqepik	angtaniitkanun	pinguuq.	Peghqigsaqaagut	liigiksaghqaalukek	pinilghiinkuk,	seghleghenkuk.
B19_06_Hebrews_V1	Enkaam	liitelteki	apeghtuusat	angtaniitkanun	ugpeqanun	ayuqelghiit.	Liitngwaaqaqasi	apeghtuusuwhaaqat	Christ-ameng	ayuqelghiit	enkaangam	liinneqigsaghqaqenghitasi.	Liitngwaaghumaasi	atuqsaghqaafqiita	pinaluki	tamaakut	tuqumun	ayuqelghiit.	Liinneqigsaghqaqenghitaghsillu	ugpeqilleghmeng	ayuqelghii	Kiyaghneghqun,
B19_06_Hebrews_V2	paaptaayelleghneng,	iigtilleghneng,	unguvaghtilleghneng	tuqukaneng,	Kiyaghneghemllu	nanqigtilleghqaaneng	yugneng	aghyuughyaghqaaluki	kenlengunaan.
B19_06_Hebrews_V3	Kiyaghneghem	pistekanginkut,	apeghtughlleqamsi	angtaniitesqellusi	ugpeqat.
B19_06_Hebrews_V4	Tamaa	ilanganeng	yulguuq	allgeghutkaayalghiineng	Kiyaghneghem	nighuganeng,	naasiiqaqaatlu	qilagem	tunusaa.	Allgeghutkaagutlu	Agleghnalghiigneng	Taghneghagneng.	Nanghiiqaqiit	pinightulangi	Kiyaghneghem	akuzitangi,	nanghiiqaqaatlu	Kiyaghneghem	aghtughyaghqaanghillgha	nunakaghqamelnguq.	Taagken	ugpeqnaniqumegteggu	Christ-a,	avuteghqenqigtepagningiillequt	qayughllak	qaquuranqigtekangat	Kiyaghneghem	Ighnegha,	kayngusaakegkangatlu	yugtuqami.
B19_06_Hebrews_V7	Nuna	meghaquq	eslallugughnneghani,	piitestiiquqlu	nunivagseghameng	atughqameng	tamaakunun	peksighqikanun	nunameng.	Enkaam	Kiyaghneghem	pinighqestaqaa	nuna.
B19_06_Hebrews_V8	Iwernga	nuna	piitestimakumi	sikughllugnengllu	weeds-nengllu	satngunghituq.	Yakughnaanituq	Kiyaghneghem	seghleghunilleghqaaneng,	enkaam	paneghsaghqaaguq.
B19_06_Hebrews_V9	Piniqegkamnni,	qaywa	elpesinun	latatkeghngaamteki	tamaakut,	sumeghtaghaatkigatamsi	tawatellusi.	Liisimakaghput	pinighataghalghiimeng	quyastellelguusi	yugulilleghpesigun.
B19_06_Hebrews_V10	Kiyaghneq	elqughutngaan	nanqigtiiquq,	enkaam	puygunaanghitaa	qepghalleghsillu,	piniqilleghsillu	ellminun	kayusiitelleghpesigun	yugi.	Neqamikelleqaallu	paninang	kayusiitngukesi.
B19_06_Hebrews_V11	Nagneghtesugamsi	sagiqlusi	qepghaatesqelluku	Kiyaghneq	unguvalleghpesi	tagtalngatun.	Enkaam	allgeghtepestaaghlleqaghsi	sighimakegkaghsi.
B19_06_Hebrews_V12	Ighsanitalghiingughtesunghitamsi.	Yeghlegi	tamaakustun	ayuqestesugamsi	ugpeqilleghmegteggun,	nuqetutilleghmegteggunllu	allgeghusaghqat	Kiyaghneghem	akequsaqegkaaneng.
B19_06_Hebrews_V13	Kiyaghneghem	akeqaqngamigu	Abraham,	akeqegkaqaa	piyaghqapestaaghuniluku.	Avangitutanganeng	aangataghalghiimeng	ellmineng,	atuqluku	ellmi	katam	ateni	akeqikaaguq.
B19_06_Hebrews_V14	Abraham	pikaqaa,	“Quyastepestaaghluten,	uglaapiglluku	kingunelilleqamken.”
B19_06_Hebrews_V15	Abraham	qelaneghpenani	utaqiikaaguq,	enkaam	allgeghtekaqaa	Kiyaghneghem	akequsaa.
B19_06_Hebrews_V16	Kitum	neklegsuneghminigu	aaghtiiraaghutelleq,	akeqiiquq	sameng	pilleni	ipanguniluku	atuqluku	kitum	aatgha	ellmineng	aangataghalghiim.
B19_06_Hebrews_V17	Allgeghusaghqat	akequsamineng,	Kiyaghneghem	liigikestesugwii	allaangughsaghqaqenghitngwaaghniluki	agghilleni.	Enkaam	akeqikaaguq	atuqluku	ateni.
B19_06_Hebrews_V18	Kiyaghneghem	tawaten	kayemiinkut.	Kiyaghneq	iqlengiqigatuq	akeqineghmini,	iqlengiqnaanghituqlu	akeqikumi	atuqluku	ateni	ipapighqennaluku	piyaghqaqutni.	Taakuk	allangughteqaghhnaanghituk.	Whangkuta	anagniiqani	Kiyaghneghmun	paqniinnaluta,	kayemellengeghllagtukut	sighimaknaluku	Kiyaghneghem	akequsaa.
B19_06_Hebrews_V19	Taana	sighimalleq	uyghiitnguuq	unguvasimnnun,	paqnaniighutestiinkutlu	ayepsugitestiinkutlu.	Taana	sighimalleq	iteghtuq	agleghnalleghpigaghmun	nemun	safkaaghutem	awatanganilngughmun.
B19_06_Hebrews_V20	Tawavek	Jesus	iitqaaguq	sivumnni	whangkuta	apalluqluta.	High	Priest-ngughtekaaguq	quunperugllagmun,	Melchizedek-em	priest-ngumallghatun.
B19_07_Hebrews_V1	Taana	Melchizedek	umiilkesaghaa	Salem-em,	priest-ekaallu	Qulighpigaam	Kiyaghneghem.	Abraham	uteghniimaluku	pilluwameng	kayaalqughluki	umiilget,	Melchizedek-em	nallaghluku	quyastekaqaa.
B19_07_Hebrews_V2	Taagken	Abraham-em	tuunegkaa	qulaghqellghaneng	sameng	tamaghhaaneng	tugukamineng	pilluwami.	Melchizedek-em	aatgha	maalghugegneng	sameng	pisilguuq,	sivuliq	whaten	pisiiguq,	“Umiilga	Elqughutngallghem.”	Umiilkegkaatanganeng	Salem-em,	aatghan	aallgha	whaten	pisiiguq,	“Umiilga	Nekeggmellghem.”
B19_07_Hebrews_V3	Igiituq	igaqfikegkameng	Melchizedek-em	atanganengllu	naanganengllu	nalighmeng	sivunghaneng,	talwa	allgellghanengllu	tuqullghanengllu.	Kiyaghneghem	Ighneghatun	aghuliituq	priest-nguluni	quunperugllak.
B19_07_Hebrews_V4	Taawa	liigikaghsi	Melchizedek-em	aangumalleghllaga.	Talwa	sivuneqsuwhaamta	Abraham-em	tuunegkaa	Melchizedek	qulaghqellghaneng	tugulaqamineng	pilluwami.
B19_07_Hebrews_V5	Priest-et	kingunqii	Levi-em.	Liilightuusani,	Kiyaghneghem	qelqaqii	priest-et	qerngughtisqelluki	yulgutangitneng	qulaghqelleghmeng	allgeghtekiitneng.	Priest-et	tawaten	piiqut,	priest-etlu	yugetlu	Abraham-em	kingunqeghngiisteng.
B19_07_Hebrews_V6	Melchizedek	kingunqenghitaa	Levi-em,	iwernga	tugukliqaqaa	qulaghqelleq	Abraham-em	tuunyagu.	Quyastekaqaallu	Abraham,	allgeghutkaalghii	Kiyaghneghem	akequsaaneng.
B19_07_Hebrews_V7	Nalluneqniituq	taana	quyastilghii	aangataghaghtuq	taagken	quyastekameng.
B19_07_Hebrews_V8	Priest-et	yuguut	tuqukayuget	naqamllu	allgeghutkaagut	qulaghqelleghmeng.	Melchizedek-llu	allgeghutkaaguq	qulaghqelleghmeng,	iwernga	kiyaghtengnguuq,	Akuzitet	Igaqegkat	apellghistun.
B19_07_Hebrews_V9	Levi	allgeghutkaaguq	yugneng	qulaghqelleghmeng.	Pinayalghiikut	talwa	ellngallu	llivikikaaguq	qulaghqelleghmeng	Melchizedek-mun	Abraham-kun.
B19_07_Hebrews_V10	Qaywa	Levi	allgellghiteghngaaghmi,	sivuneghmi	Abraham-em	yugusiinitkaaguq	Melchizedek-em	nallaghaqngagu	Abraham.
B19_07_Hebrews_V11	Liilightuusani	igaqngaaq	priest-et	kingunqesaghqaqii	Levi-em.	Ellngita	Liilightuusat	apeghtuutkaqiit	yugnun,	iwernga	qepghaqaat	Kiyaghneghmun	nuughhutkaaguq.	Tamaaken	apalluqluku	yuget	aklukaagut	priest-meng	Melchizedek-etun	ayuqelghiimeng,	Aaron-etun	ayuqenghilnguq.
B19_07_Hebrews_V12	Levite	priest-et	simineghmegteki	allaneng	priest-eneng,	taawa	Liilightuusatlu	allangughsaghqaagut.
B19_07_Hebrews_V13	Priest-et	quunpeng	Levi-em	ramkenganeng	pinguut,	iwernga	Ataneghput	ramkenganeng	pingunghituq.	Kina	alngunak	Atanemta	ramkenganeng	pi	qepghiigatngwaaghtuq	priest-nguluni	aghqefigegni.
B19_07_Hebrews_V14	Tamaghhaghmi	liisimakaat	Ataneghput	allgeqaaguq	ramkenganun	Judah-m.	Moses-em	pimangitii	kingunghi	Judah-m	priest-nguyaghqaaniluki.
B19_07_Hebrews_V15	Enkaam	tamaakut	liigikataghaghaput	whateglluwaaq	qayughllak	ilanga	priest-em	Melchizedek-etun	ayuqelghii	tagimaaq.
B19_07_Hebrews_V16	Liilightuusat	qelghutkaqaat	priest-a	kingunqesaghqaqniluku	Levi-mun.	Ataneghput	priest-ngughtekaanghituq	Liilightuusat	pisqellghitgun,	iwernga	priest-ngughtekaaguq	aghtughyaghqaanghilngughqun	unguvalleghmikun	kenletghuusaghqaanghilngughqun.
B19_07_Hebrews_V17	Akuzitet	Igaqegkat	pikaalghiit,	“Priest-nguuten	quunperugllak,	Melchizedek-em	priest-ngullghatun.”
B19_07_Hebrews_V18	Tamaaken	apalluqluku	Kiyaghneghem	simiqaqaa	Liilightuusaq	priest-eneng	ayuqelghii	qayughllak	kayaalnguqlu	atuunghilnguqlu.
B19_07_Hebrews_V19	Liilightuusat	kina	alngunak	pistesimangitaa	Kiyaghneghem	piyukellghatun.	Enkaam	Kiyaghneghem	tuunumiinkut	pinighataghalghiimeng	sighimalleghmeng.	Taaggun	sighimalleghqun	aglaghyaghqaaghtukut	Kiyaghneghmun.
B19_07_Hebrews_V20	Taam	sighimallghem	saaghwakun	Kiyaghneq	allangughhnaanghilngughmeng	akeqimaaq.
B19_07_Hebrews_V21	Iwernga	tawatelngughmeng	akeqillghituq	Levi-em	kingunghi	priest-ngughtaqngata.	Jesus-nginaghmun	whaten	pikaaguq,	“Ataneq	akeqimaaq,	allangughhnaanghitaaklu	umyugagni;	‘Elpek	priest-nguuten	quunperugllak.’”
B19_07_Hebrews_V22	Tamaaken	apalluqluku	Jesus-nguuq	ipapighqelleq	Kiyaghneghem	akequsani	pipestaaghlleqaa.	Taana	akequsaq	pinighataghaghtuq	akequsaqegkamineng	Moses-kun.
B19_07_Hebrews_V23	Sivunghani	priest-etuyaghtuq.	Tuqunghata	ilangita	priest-et	nagneghutaqaat	qepghaqaat.
B19_07_Hebrews_V24	Iwernga	Jesus	priest-nguuq	quunperugllak	qayughllak	unguvallequq	quunpeng.
B19_07_Hebrews_V25	Tamaaken	apalluqluku	Jesus-em	iiwleng	yuguliyaqlegwii	Kiyaghneghmun	aglalghiit	ellmikun,	qayughllak	quunpeng	unguvanguuq	maniguutunnaluki	tamaakut	Kiyaghneghmun.
B19_07_Hebrews_V26	Jesus	High	Priest-nguuq	tuunikayuk	sameng	aklukegkamnneng.	Agleghnaghtuq,	avutngituq,	pelungituq,	aaftengngaaq	seghleghqesteneng,	Kiyaghneghem	quulvaqaqaa	qulighpigaghmun	qilagmun.
B19_07_Hebrews_V27	Jesus	ilangistun	high	priest-estun	ayuqenghituq.	Aghhutanga	tamaghhaan	high	priest-a	aghqerraaghyaghqaaguq,	sivukluni	ellmi	seghleghqelleghminun,	taagken	yuget	seghleghqellghitnun.	Jesus	tuunaqngami	ellmineng	katam,	aghqutkegkaaguq	seghleghqellghitnun	yuget,	ataasighhaghmeng.
B19_07_Hebrews_V28	Liilightuusani	igaqngaaq	yuget	nakmiighyaghqaaniluki	high	priest-ekaghqameng	seghleghqegkayugughngaan	alngunak	yugestun.	Kingunganeng	Kiyaghneghem	apellghan	Liilightuusat	Moses-mun,	tagtalmi	taakwani	allangughsaghqaanghilngughmeng	akeqikaaguq.	Taaggun	akeqilleghqun	Kiyaghneghem	Ighneni	High	Priest-ngughtestekaqaa,	afkuyangunaan,	quunperugllak.
B19_08_Hebrews_V1	Aapqaghput	elpesinun,	whaten	pisiiguq:	tawatelngughmeng	high	priest-elguukut	aqumgalghii	aghenqigneghani	saaghwakun	Aghtughyaghqaanghitelleghpigaam	qilagmi.
B19_08_Hebrews_V2	Qepghaatinguuq	high	priest-nguluni	sanctuary-mi.	Taana	tabernacle-epiguuq	Atanghem	nekeftekaqaa,	yugem	nekeftekaqenghitaa.
B19_08_Hebrews_V3	Tamaghhaghmi	high	priest-a	nakmikegkaaguq	tuunisqelluku	tunusaneng,	teghikusanengllu	aghqerraaghesqelluku	Kiyaghneghmun.	Enkaam	High	priest-evutlu	sameng	tuunyaghqalguyaghqaaguq	Kiyaghneghmun.
B19_08_Hebrews_V4	Jesus	nunamesaqumi	priest-ngunayanghituq,	qayughllak	priest-elguuq	nunami	tuunikayugneng	tunusaneng	Kiyaghneghmun	Liilightuusat	pisqellghistun.
B19_08_Hebrews_V5	Priest-et	qepghaqaagut	sanctuary-mi,	qilagmelngughtun	ayuqesugnilngughmi.	Salin	Moses-em	tabernacle-a	nekeftellghilluku,	Kiyaghneghem	apaqutkaqaa,	“Wataghllak	sangwaa	qamaglluku	ulimanaken	tawatengwaaq	uspeqellemtun	kelgutkamtun	elpenun	naayghami.”
B19_08_Hebrews_V6	Kiyaghneghem	Jesus	qepghaqalitkaqaa	priest-nguluku.	Qepghaqaa	megnunaghataghaghtuq	Levite-et	priest-et	qepghallghitneng.	Tawateghpigaq	akequsaghraghaq	pinighataghalghiinguuq	akequsalugmeng	qayughllak	taaggun	Jesus-em	ilaliighutestekaqii	Kiyaghneqlu	yugetlu.	Pinighataghaghtuq	qayughllak	tunemiitngaaq	akequsatgun	pinighataghalghiitgun.
B19_08_Hebrews_V7	Sivuliq	akequsaq	afkuyiisaqan,	taawa	tuungliinnayaghtuq.
B19_08_Hebrews_V8	Iwernga	Kiyaghneghem	afkuyalgunikaqii	yuni	whaten	piiqngami,	“Aghneghet	kaallequt,	piiq	Ataneq,	akequsaghraghaq	pilleqaqa	Israel-eghmiinunllu	Judah-ghmiinunllu.
B19_08_Hebrews_V9	Akequsaghraghaqa	tawatennaanghituq	akequsaqegkamtun	sivunghitnun	tasluqluki	aghulaqutaqngamki	Egypt-meng.	Qaatkusimangitut	akequsama	pisqellghatun.	Enkaam	avelghaqiinaqaqanka,	piiq	Ataneq.
B19_08_Hebrews_V10	Aghneghet	taakut	kingungitneng	una	akequsaghraghaq	pilleqaqa	Israel-eghmiinun,	piiq	Ataneq:	Liilightuusanka	umyugiitnun	kanaghlleqanka,	igaqelleqankallu	qamagun	ilungitgun.	Kiyaghneqelleqaatnga,	ellngit	yukelleqanka.
B19_08_Hebrews_V11	Nalighhiiniita	apeghtughyaghqaqenghitaa	nunalgutni,	nalighmeng	nengllugutni	liitesqelluku	Ataneq,	qayughllak	qamaglluteng	liisimakelleqaatnga,	ukalighpigaghhaghneng	pingwaaghllagnun.
B19_08_Hebrews_V12	Seghevulleqanka	anaggutellghit,	allamengllu	neqamiknaanghitanka	seghleghqellghit.”
B19_08_Hebrews_V13	Kiyaghneghem	akuzitkaqngamigu	akequsaghraghaq,	sivuliq	akequsaq	atuunanightestekaqaa.	Enkaam	sangwaa	alngunak	atuunanighluni	aghyughluni	mulugpenani	aviighullequq.
B19_09_Hebrews_V1	Akequsaqsuwhaaghmini	Kiyaghneghem	igaqegkaqii	qelghusat	naten	maniguutelleghqameng	ellminun,	natenllu	nekeftelleghqaa	sanctuary	nunami.
B19_09_Hebrews_V2	Taana	sanctuary	yuget	ulimakaat	tiintanguftuq	maalghugegneng	nelek.	Sivuliim	nem	aatqeftaa	Agleghnalghii	Na.	Ilunganiteftut	kenelghutalghutak,	tipelek	neqekrangllalgek	tuunegkameng	Kiyaghneghmun.
B19_09_Hebrews_V3	Awalighneghani	tuunglighhaan	safkaaghutem	ilanga	nem	atilqelghii	Agleghnalleghpigaq	Na.
B19_09_Hebrews_V4	Ilungani	taawa	gold-ek	aghqefigek	paneghreghaasik	incense-mun.	Taawallu	salngagek	qaspeghiqak	gold-meng,	ateghqek	ark-ek,	neqanguusighqak	Kiyaghneghem	akequsaanun.	Ark-em	imaqeftii	gold-ek	aqimleghutak	manna-meng	imalgek,	Aaron-em	ayaviigha	piitqughvikegkaq,	maalghuklu	lliivneqegtak	uyghagek	igaqughvikngalghiik	Kiyaghneghem	qelghusaaneng.
B19_09_Hebrews_V5	Quulngani	ark-em	taawa	gold-ek	cherubim-ek,	yaqghwik	taghneghangullghiik	mercy	seat-kun.	Iwernga	uumi	pilleghmi	akuzitkepagningitaput	tamaakut.
B19_09_Hebrews_V6	Sangwaa	tamaghhaan	tiintanilnguq	apeghiighluku,	taagken	aghhutanga	tamaghhaan	priest-et	iitghaqut	sivulighmun	nemun	qepghaghnaluteng.
B19_09_Hebrews_V7	Iwernga	high	priest-nginaghhaq	iteghyaghqaaguq	tuunglighhaanun	nenganun	tiintam.	Tawaten	piiquq	ataasighhaghmeng	ayumiqulleghmi.	Iteneghmini	tawavek	nemun	iiwleng	kelqesaghqaaguq	aawaneng	aghqutkegkam	teghikusam.	Tuuniiquq	aawmeng	Kiyaghneghmun	ellmi	seghleghqelleghminun,	yugetlu	seghleghqellghitnun.	Taana	aawk	seghleghqellghitnun	pinguuq	nallukluteng	pikiitnun.
B19_09_Hebrews_V8	Tamaakutgun	Agleghnalghiim	Taghnegham	liigikestiinkut	iteghvik	Agleghnalleghpigaghmun	Nemun	salin	qelpeghsigalnguq	tabernacle-a	atuqnguluku.
B19_09_Hebrews_V9	Taakut	usputaagut	maatemun.	Liigikestiinkut	tunusatlu	aghqutkegkatlu	teghikusat	nallghusaghpagningitaat	maniguutistem	sumeghnegha.
B19_09_Hebrews_V10	Tamaakut	tunusatlu	aghqutetlu	atuqegkaagut	qaatkesaghqaaluki	qelghusat	neqnengllu,	meghyaghqanengllu,	pelungighsalleghqanengllu	yugusiitneng	ayuqelghiit.	Tamaakut	qelghusat	yugusighhiinaghmun	ayuqut.	Qaatkesaghqaagut	kenlanga	Kiyaghneghem	akequsaghraghaa	atuughtellghanun.
B19_09_Hebrews_V11	Christ-a	tagiiqngami	High	Priest-nguluni,	tagitkaqii	qamaglluki	pinilghiit	quyastillghet	whaa	maaten	whaanlenguut.	Iitqaqaa	tabernacle-a	qilagmelnguq,	megnunaghataghalghiillu	pinighataghalghiillu	nunamelngughmeng	tabernacle-meng.	Qilagmelnguq	tabernacle-a	yuget	ulimaaqenghitaat	enkaam	nunam	pikenghitaa.
B19_09_Hebrews_V12	Taagken	Christ-a	iitqaaguq	ataasimeng	quunperugllak	Agleghnalleghpigaghmun	Nemun	seghleghqellemnneng	itemunnaluta	kenlengunaan.	Tawaten	pikaaguq	tuunelleghmikun	ellmi	katam	aawni,	atughpenaki	aawit	goat-etlu,	kaawaghaatlu.
B19_09_Hebrews_V13	Liightuusat	qelqaqiit	priest-enun	sivillagtiisqelluki	yuget	aawitneng	goat-et,	bull-et,	panellghanengllu	kaawaghaam.	Tawaten	piiqut	pelungighsaghnaluki	yuget	yugusiit	tuguklighyugnaghtesqelluki	Kiyaghneghmun.
B19_09_Hebrews_V14	Tamaakut	pelungighiyaqlegukata	yuget	yugusiitneng,	taawa	Christ-am	aawan	wata	pilleqii.	Pelungighlleqii	umyugasi	satngunghilngughneng	ugpeqilleghneng	elpesinun	qepghaatesqelluku	unguvalghii	Kiyaghneq.	Kenlengilnguugnekun	Taghneghagnekun,	Christ-a	seghleghqellghilnguq,	tuunegkaaguq	ellmineng	katam	Kiyaghneghmun	aghqutnguluni.
B19_09_Hebrews_V15	Enkaam	Christ-am	tagitkaqaa	Kiyaghneghem	akequsaghraghaa	yugnun	tuqluqaanun.	Christ-a	tawaten	pikaaguq	ellngitnun	allgeghtesqelluku	kenlengilnguq	pagitaq	Kiyaghneghem	akequsaqegkaa	ellngitnun.	Allgeghlleqiit	pagitat	qayughllak	Christ-am	tuqumatkegkaqegkangi.	Enkaam	yuget	kiyaghtekat	akequsaqsuwhaaghmi,	itemumaat	seghleghqelleghmeggneng.
B19_09_Hebrews_V16	Igakun	yugem	igaqughlleqii	saghyani	kitumun	pagisaghqaaniluki	tuqukumi.	Pagitiyaghqam	allgeghhnaanghitii	pagisaghqani	wetku	kitum	ipapighqegkagu	yuuk	tuqumatanga.
B19_09_Hebrews_V17	Taam	yugem	igaquqii	pitngunaanghitut	salin	kiyaghtengnguluku.	Igaquqii	pitngughllequt	kingunganeng	tuqukan.
B19_09_Hebrews_V18	Tamaaken	apalluqluku	talwa	akequsaqsuwhaaq	pitngumangituq	aawngunani.
B19_09_Hebrews_V19	Moses-em	aapqaqii	yugnun	qamaglluki	qelghusat	Liightuusanilnguut.	Taagken	kaawaghaatlu,	goat-etlu	aawitneng	tugulluni	meghmeng	akumegkaa.	Tugulluni	kavilngughmeng	wool-meng,	avayaanengllu	hyssop-em	neptekii	aawmun.	Taagken	sivillagtaqii	igat	Liilightuusalghutat,	qamagllukillu	yuget.
B19_09_Hebrews_V20	Pikii,	“Unanguuq	aawk	apeghiighilghii	Kiyaghneghem	akequsaaneng	qelghuskanga	elpesinun	qaatkesqelluku.”
B19_09_Hebrews_V21	Tawatengngwaaq	Moses-em	sivillagtaqaqii	aawmeng	tabernacle-a,	qamagllukillu	saghyat	atuqegkat	maniguutelleghmun.
B19_09_Hebrews_V22	Ipapestaaq	Liilightuusat	pillghitni,	qamagtevzigluni	sangwaa	tamaghhaghmi	pelungiqaaguq	aawkun.	Kiyaghneghem	seghevunnaanghitii	yuget	seghleghqellghit	wetkuqun	aawk	maaqegkan.
B19_09_Hebrews_V23	Nunamelnguq	tabernacle-a,	ilunganilnguutlu	saghyat	qilagmelngughestun	ayuqut.	Tamaakut	nunamelnguut	saghyat	pelungighyaghqaagut	aawitgun	teghikusat.	Iwernga	qilagmelnguut	saghyapiget	pelungighyaghqaagut	aghqutetgun	pinighataghalghiit	nunami	aghqutkegkaneng.
B19_09_Hebrews_V24	Christ-a	iitghumangituq	Agleghnalleghpigaghmun	Nemun	yuget	ulimaaghitnun.	Taana	ipapigtun	qilagmelngughtun	ayuquq.	Yeghlegi	qilagmun	iitqaaguq	enkaam	maaten	Kiyaghneghmetuq	High	Priest-nguluni	whangkunnun.
B19_09_Hebrews_V25	Christ-a	nunam	high	priest-ngatun	ayuqenghituq.	Ataasighhaghmeng	ayumiqunghani	high	priest-a	iitghaquq	Agleghnalleghpigaghmun	Nemun	kelqelluni	aawmeng	ellmi	pikenghilkemineng.	Iwernga	Christ-a	aghqutkumangituq	ellmineng	uteghpagtiinaq,
B19_09_Hebrews_V26	qayughllak	ikfiqnayaghtuq	ugliinaghluku	ima	ulimallghaneng	nunam.	Iwernga	ukuni	kingulighni	aghneghni	tagikaaguq	ataasimeng	quunperugllak	iqinnaluki	seghleghqellghet	aghqutkelleghmikun	ellmineng.
B19_09_Hebrews_V27	Tamaghaghhmi	tuquyaghqaalghii	ataasighhaghmeng,	enkaam	taam	kingunganeng	Kiyaghneghem	nanqiglleqii.
B19_09_Hebrews_V28	Tawateghpigaq	ataasighhaghmeng	Christ-a	aghqutkegkaaguq	ellmineng	iqinnaluki	seghleghqellghit	yulghutet.	Iwernga	alla	tagikumi,	aghqutkesaghtuunghituq	ellmineng	seghleghqelleghmun.	Yeghlegi	yuguliyaghtughlleqii	qelanqilghiit	ellmineng.
B19_10_Hebrews_V1	Liilightuusat	taghneghangullghiistun	ayuqut	pinilghiinun	kaasaghqanun,	iwernga	Liilightuusat	taakughpigaanghitut.	Liilightuusat	qelellghistun	Jews-et	aghqerraaghumanginaghaqut	ayumiitanga	tamaghhaan.	Iwernga	tamaakut	aghqerraallghet	ukmangighwaaghpagningitiit	seghleghqellghitneng	manigughyaghtuneghmegteggu	Kiyaghneq.
B19_10_Hebrews_V2	Yuget	maniguutestengi	Kiyaghneghem	ukmangipiigumakumeng	seghleghqelleghmeggneng,	seghleghninanighnayaghtut.	Enkaam	aghqutkinanighnayaghtut.
B19_10_Hebrews_V3	Iwernga	ayumiitanga	tamaghhaan,	tamaakut	aghqerraallghet	neqangughtestaqiit	yuget	seghleghqellghitneng,
B19_10_Hebrews_V4	qayughllak	aawita	bull-etlu	goat-etlu	seghleghqellghighpagningitiit.
B19_10_Hebrews_V5	Tamaakut	apalluqluki	Christ-a	tagiiqngami	nunamun	pikaqaa	Kiyaghneq:	“Aghquteyugumangitutenllu	tunusaghyugumangitutenllu,	iwernga	yataaghqegkaqan	yugusiq	whangamnun.
B19_10_Hebrews_V6	Efququmangitaten	teghikusat	iinguniita	paneghtekat	aghqefigegni	nalighmeng	aghqutet	seghleghqelleghnun.
B19_10_Hebrews_V7	Taagken	whanga	piiqa,	‘Ii-i	Kiyaghneq,	tagiinga	piyukelleghpetun	pinalunga,	katam	tawaten	igaquqaqegkangatnga	Akuzitni	Igaqegkani.’”
B19_10_Hebrews_V8	Christ-a	pikaalghii,	“Aghquteyugumangitutenllu	tunusaghyugumangitutenllu.	Aghquteyugumangituten	teghikusaneng	iingunaghmeng	paneghtekaneng	aghqefigegni	nalighmeng	aghqutneng	seghleghqelleghnun.	Tamaakut	efqughsimangitaaten.”	Christ-a	tawaten	pikaaguq	Liilightuusat	qelghutkaqeghngaatki	tamaakut	aghqutet	pisqelluki.
B19_10_Hebrews_V9	Taagken	pikaaguq,	“Ii-i,	tagiinga	piyukelleghpetun	pinalunga.”	Enkaam	Kiyaghneghem	qamaglluki	iqiqughluki	aghquteluget	nengitgun	nekegtekaqaa	Christ-a	aghqutnguluku.
B19_10_Hebrews_V10	Jesus	Christ-am	qaatkesaqminigu	Kiyaghneghem	piyukellgha,	pelungiqaqiinkut	seghleghqellemnneng	tuunelleghmikun	yugusini	ataasighhaghmeng	quunperugllak.
B19_10_Hebrews_V11	Aghhutanga	tamaghhaan,	tamaghhaghmeng	priest-et	nekevghaghmeng	qepghaqateng	piiqiit.	Uteghpagtiinaq	tuuniiqut	tawatelkullghiineng	aghqutneng.	Tawalliima	tamaakut	aghqutet	seghleghqellghighiyaghqaghhaanghitut.
B19_10_Hebrews_V12	Iwernga	Christ-am	tuunegkaqaa	ataasiq	aghqun	seghleghqelleghnun	quunperugllagmun.	Taagken	aqumegkaq	aghenqigneghakun	Kiyaghneghem.
B19_10_Hebrews_V13	Tawani	Christ-a	utaqiigaquq	kenlanga	Kiyaghneghem	nekegtelleghqaanun	anguyagi	itegaan	asinganun.
B19_10_Hebrews_V14	Taaggun	ataasikun	aghqutkelleghqun,	Christ-am	quunperugllak	naamigtestekaqii	pelungighsaqat	seghleghqelleghmeggneng.
B19_10_Hebrews_V15	Agleghnalghiimllu	Taghnegham	ungipaatiinkut	tamaakuneng.	Sivukluni	whaten	pikaaguq,
B19_10_Hebrews_V16	“Unanguuq	akequsaqa	yumnun,	kingungitneng	tamaakut	aghneghet,	piiq	Ataneq,	Liilightuusanka	kanaghlleqanka	ilungitnun,	igaqelleqankallu	umyuwiitgun.”
B19_10_Hebrews_V17	Taagken	piiq,	“Allamengllu	neqamiknaanghitanka	seghleghqellghit,	seghletunllu	pillghit.”
B19_10_Hebrews_V18	Enkaam	Kiyaghneghem	seghevuskaki	seghleghqellghit,	aghqutet	atuqsaghqaananighllequt	seghleghqelleghnun.
B19_10_Hebrews_V19	Tamaaken	apalluqluku,	ugpeqaalgutemni,	alingillngunaamta	itelleghqangukut	Agleghnalleghpigaghmun	aawakun	Jesus-em.
B19_10_Hebrews_V20	Qelpeghusimiinkutlu	tumeghraghaghmeng	unguvalleghmun	safkaaghutkun;	taana	safkaaghun	yugusiqaa.
B19_10_Hebrews_V21	Priest-elegllaaguukutlu	igleghutilghii	Kiyaghneghem	mangteghaaneng.
B19_10_Hebrews_V22	Tamaakut	apalluqluki	tughaaghelteggu	Kiyaghneq	ipapighqelluta,	neghyukngwaaghluku.	Tawaten	pilleghqangukut	qayughllak	umyugalluput	sivillagtaqaagut	Christ-am	aawaneng	ukmangiightesqelluki,	yugusiputlu	ughvughqegkaagut	pelungilngughqun	meghqun.
B19_10_Hebrews_V23	Yeqay	ataasiighmelluta	sighimalleghmetekestaalta	whangkunnun	piknikamnnun,	qayughllak	ugpeqaghput	Kiyaghneq	ataasiighmetuq	enkaam	piyaghqaqii	akequsani.
B19_10_Hebrews_V24	Yeqay	sumeghtaghaalta	naten	qiilngumighusaghqaaluta	piniqsaghqaaluki	ilat,	pinitunllu	piyaghqaaluta.
B19_10_Hebrews_V25	Yeqay	taaqefqaamta	qerngughunneghmeng	pilta	manigughnaluku	Kiyaghneq,	ilangita	piiqellghistun.	Yeghlegi	qerngughusimanginaalta	kayemutunnaluta.	Wata	kayemusimanginaalta	qayughllak	Atanghem	Aghnegha	tughaalghii.
B19_10_Hebrews_V26	Seghleghqesugaataqumta	kingunganeng	liilluku	ipapilleq,	taawa	aghqutkaghqiituq	iqitusighqameng	tamaavek	seghleghqelleghnun.
B19_10_Hebrews_V27	Tamaakut	tawaten	pilghiit	alingruughmeng	utaqiillequt	Kiyaghneghem	nanqigtillghaneng.	Atuqelleqaak	uguqnaghllagek	kenghek	naafqennaluki	tamaakut	kipullginaalghiit	ellmineng.
B19_10_Hebrews_V28	Maalghuk	nalighmeng	pingayut	liisimakistet	aapqatgu	yuuk	qaatkusimanginniluku	Moses-em	Liilightuusaanun,	nanqigtistem	nangllekegpenaan	tuqutesleqaa.
B19_10_Hebrews_V29	Sumeghtaghaatkaghteggu	natenmi	angkaslugan	Kiyaghneghem	aghyuughlleqagu	yuuk	tutmaasghaqiiqelghii	Ighneghaneng	Kiyaghneghem,	piiqelghii	satngunghinniluku	aawk	apeghiighutkaq	akequsaghraghaghmeng	(qaywa	Kiyaghneghem	ukmangiisiqegkaqeghngaagu	seghleghqellghanun),	seghlequughiiqelghiillu	nangllegtalghiignun	Tagneghagnun.
B19_10_Hebrews_V30	Liisimakaghput	Kiyaghneq;	ellngangulghii	whaten	pikaq,	“Whanganguuq	aghyuughiyaghqaq,	akisaghqaqanka	seghletun	pillghit.”	Whatenllu	pikaaguq,	“Atanghem	nanqigsaghqaqii	ellmi	yuni.”
B19_10_Hebrews_V31	Tatamaataghnapigtuq	kina	alngunak	iigganisaghqaq	unguvalghiim	Kiyaghneghem	Nanqigtillghem	Aghneghani!
B19_10_Hebrews_V32	Neqamikegkesi	tamaakut	aghneghet	sivunghani	liisuwhaaghaqngafsigu	ipapilleq	Christ-ameng	ayuqelghii.	Aghuliitkaagusi	ataasiighmellusi	qaywa	ikfiqeghllaghngaaghpesi.
B19_10_Hebrews_V33	Ilangakun	yugtuqami	yuget	seghletun	akuzitkaqiisillu	amyuqetaatkaqiisillu.	Ilangani	nekevghalgusighaqasi	tamaakut	amyuqetaatkesilghiit.
B19_10_Hebrews_V34	Nangllekaqasi	anusimingllaghvigmelnguut.	Talwa	quyangaaqusi	yuget	tugulanghatki	saghyasi	qayughllak	liisimakaghsi	paninang	salguusi	pinighataghalghiimeng	quunpekaghqameng.
B19_10_Hebrews_V35	Enkaangam	iilqayugpenasi	qayughllak	ilutumanginaqufsi	allgeghullequsi	akileghtuusaghllagmeng.
B19_10_Hebrews_V36	Aklukngwaaghsi	nuqenneghtulleq	atuqsaghqaaluku	Kiyaghneghem	piyukellgha.	Taagken	allgeghlleqasi	akequsaqegkii.
B19_10_Hebrews_V37	Katam	igaqngalghii	Akuzitni	Igaqegkani	whaten,	“Qantaghaqun	taana	tagiyaghqaq	kaallequq;	kimaawinaanghituq.
B19_10_Hebrews_V38	Elqughutngalghiit	yugenka	kiyaghllequt	ugpeqilleghqun.	Iwernga	kitum	alngunak	pegtekumigu	ugpeqilleni,	unguvasigma	efquqnaanghitaqa.”
B19_10_Hebrews_V39	Iwernga	whangkuta	pegtikastun	ugpeqilleghmeggneng	ayuqenghitukut,	naafqellengyaghqastun.	Iwernga	ugpeqillelguukut	enkaam	unguvasiput	yugulikaagukut.
B19_11_Hebrews_V1	Ugpeqillghem	liisimakestengngwaaghiinkut	allgeghsaghqaqniluku	sighmakegkaghput,	ipapighqusiguq	esghaghyaghqaqenghilkemnnun.
B19_11_Hebrews_V2	Ugpeqilleghmegteggun	ayumiim	yugi	itagnaqellengegkaagut	Kiyaghneghmeng.
B19_11_Hebrews_V3	Ugpeqilleghqun	liigikegkaqaghput	Kiyaghneghem	ulimaaqaa	nuna	akuzitmikun.	Tamaakut	aliilnguut	ulimaaghuut	esghaghyaghqaanghilngughmeng.
B19_11_Hebrews_V4	Ugpeqilleghqun	Abel	tuunikaaguq	Kiyaghneghmun	tuguklighyugnaghataghalghiimeng	aghqutmeng	Cain-em	aghqutkegkaaneng.	Kiyaghneq	pikaaguq	Abel	elqughutngalghiinguniluku	yuuk	ugpeqillgha	apalluqluku.	Kiyaghneghem	ipapighqegkaqaa	Abel	elqughutnganiluku	tuguklilleghmikun	tunusii.	Ugpeqilleghmikun	Abel	paninang	akuzinguuq,	tuqukaayaghngaaghmi.
B19_11_Hebrews_V5	Upeqilleghqun	Enoch	mayuutestekaaguq	qilagmun	enkaam	nanghiillghitaa	tuqulleq.	Kitum	alngunak	naalkellghitaa	qayughllak	Kiyaghneghem	tugukaqegkanga.	Mayullghilluni	qilagmun,	igaqngakaaguq	Enoch-em	efqughtekaqaa	Kiyaghneq.
B19_11_Hebrews_V6	Ugpeqillngunani	kitum	alngunak	efqughtepagningitaa	Kiyaghneq.	Kina	alngunak	tagiyukumi	Kiyaghneghmun	ugpeqepestaaghyaghqaqaa	Kiyaghnelguniluku,	akileghtughyaghqaqiillu	ivaghipiilghiit	ellmineng.
B19_11_Hebrews_V7	Ugpeqilleghqun	Noah-m	nagatkaqii	Kiyaghneghem	kelengasaaghutkii	tamaakut	salin	pingigalluki.	Enkaam	qaatkelluku	Kiyaghneq	angyaghpangllaqaaguq	nengllugutni	yugulinaluki	ulevelleghmeng.	Tawaten	pilleghmikun	Noah-m	nunam	yugi	nanqigtestekaqii	Kiyaghneghmun	aghyuughesqelluki.	Ugpeqilleni	apalluqluku	Noah-m	allgeghtekaqaa	elqughutngalleq	Kiyaghneghmeng.
B19_11_Hebrews_V8	Ugpeqilleghqun	Abraham-em	qaatkegkaqaa	Kiyaghneq	tuqlughaqngatni	aghulaqesqelluku	ilanganun	nunam.	Kiyaghneghem	akequsaqaa	taana	nuna	ellnganun	tuunelleqniluku.	Enkaam	unitkaqaa	ellmi	nunani	nallukluku	navek	pinaqutni.
B19_11_Hebrews_V9	Ugpeqilleghqun	kiyaghtekaaguq	nunataaluni	nunami	Kiyaghneghem	akequsaqegkaani.	Tiintanitkaaguq	katam	Isaac-enkuk	Jacob-enkuk	pillghegketun.	Elkegkenkallu	allgeghtekaqaak	Kiyaghneghem	akequsaqegkaa	taana	nuna.
B19_11_Hebrews_V10	Abraham	tawaten	pikaaguq	qayughllak	utaqiingulghii	kiyaghhnaluni	neghllagmi	tunemaghtuqami.	Kiyaghneghuuq	uspeqistengallu	ulimaghistengallu	neghllagem.
B19_11_Hebrews_V11	Abraham	nanevgaghllaghngaaghmi,	Sarah-llu	qumingyaghqaanghiteghngaaghmi,	paninang	ugpeqilleghqun	Sarah	qumingegkaaguq,	qayughllak	neghyukegkaqaa	Kiyaghneghmun	pilleqniluku	akequsaqegkani.
B19_11_Hebrews_V12	Tamaaken	apalluqluku	Abraham	tuquyaghtungestaqaaghngaaghmi,	paninang	kinguneghtughqaaghllakaaguq.	Ellngita	uglaghtalngit	ighaleqetaaghestun	qilagamelngughestun	ayuqut,	kestekaanghilngughestunllu	qenaavzeghaatun	esnam.
B19_11_Hebrews_V13	Qamaglluteng	tamaakut	yuget	paninang	kiyaghtekaagut	ugpeqilleghqun	tuqulleghmeggnun	kenlanga.	Tuqulaghaatkaalghiit	allgeghtegpenaki	Kiyaghneghem	akequsaqegkii	ellmeggnun.	Iwernga	ugpeqilleghqun	esghaqaqiit	Kiyaghneghem	akequsaqegkii	uyavanlluki	sivumeggnilluki	quyakegkaqiitlu.	Enkaangam	ungipaatkaqiit	yuget	nunataaniluteng	whani	nunami,	nunamun	pikenghinniluteng.
B19_11_Hebrews_V14	Tamaakut	tawaten	akuzilghiit,	whateghlluwaaq	aapghwaat	nunakaghqaghyugniluteng	ellmeggnun	pikaghqameng.
B19_11_Hebrews_V15	Suumqegkaqsaqumegteggu	taana	nuna	unitkaghteng,	uteghtelleghqalgunayaghtut.
B19_11_Hebrews_V16	Yeghlegi	piyukataghaqaqaat	pinighataghalghii	nuna,	qilaghmelnguq.	Enkaam	Kiyaghneq	kaynguyugigatuq	Kiyaghneqninghatni.	Talwa	yataaghqutkaqii	neghllagmeng.
B19_11_Hebrews_V17	Kiyaghneghem	akeqegkaqegkanga	Abraham,	“Isaac-ekun	kinguneghllagullequten.”	Ugpeqilleghqun	Abraham-em	neghyukegkaqaa	Kiyaghneq	nanghiiqwaaqngatni.	Enkaam	aghqutkesaghqaaghtekaa	kezemaghhaq	ighneni,	Isaac.
B19_11_Hebrews_V19	Abraham-em	ugpeqegkaqaa	Kiyaghneq	unguvaghtiyaqleguniluku	tuqukaneng.	Enkaam	Kiyaghneghem	tuqutesnanighaqngagu	Isaac,	Abraham-em	veghtekallghuuqaqaa	Isaac	tuqulleghmeng.
B19_11_Hebrews_V20	Ugpeqilleghqun	Isaac-em	quyastekaqaak	Jacob-enkuk	Esau-nkuk,	tungsiitkaqaak	Kiyaghneghmun	quyastesqellukek	aagnaqkaghqiik.
B19_11_Hebrews_V21	Ugpeqilleghqun	Jacob-em,	tuqunaqnguluni	quyastekaqaak	allakaqaghtaagkenka	ighneghqek	Joseph-em.	Taagken	qungughlluni	ayaviighmikun	maniguqaqaa	Kiyaghneq.
B19_11_Hebrews_V22	Ugpeqilleghqun	Joseph-em,	kenletghuunnaqellghani	unguvalleghmi,	akuzitkegkaqaa	aghulaqelleghqaat	Israel-eghmiit	Egypt-meng.	Apeghtuutkaqiillu	neghqwaani	naten	salleghqii.
B19_11_Hebrews_V23	Ugpeqilleghqun	Moses-em	angayuqagkenka	iighaghtuqaqaak	pingayut	tanqit	allgellghan	kingunganeng.	Esghaqangak	yuukegtepiglleghii,	alingumangilnguuklu	qaatkunneghisaghqaalutek	umiilgem	qelghutellghanun.
B19_11_Hebrews_V24	Ugpeqilleghqun	Moses,	yugughsami	ighsakaaguq	ighneqesneghmeng	Pharaoh-m	paniganun.
B19_11_Hebrews_V25	Yeghlegi	nakmiiqaaguq	ikfiqelgusighnaluki	Kiyaghneghem	yugi,	avelghagluku	efqughyugnallgha	seghleghqellghem	muluyaghqaanghilnguq.
B19_11_Hebrews_V26	Itupill	sumeghtaghaatkegkaqaa	ikfiqelleghqani	Christ-amun	itagnaghataghaghniluku	aklungilghutanganeng	Egypt-em.	Sumeghtaghaatkengngwii	akileghtuusaghqat	aga	sivumelnguut.
B19_11_Hebrews_V27	Ugpeqilleghqun	Moses-em	unitkaqaa	Egypt	alingellngunani	umiilgem	sakraallghaneng.	Iilqayugumangituq	qayughllak	esghalghiistun	pikaqegkanga	aliinneghilnguq	Kiyaghneq.
B19_11_Hebrews_V28	Ugpeqilleghqun	Moses-em	qelqaqii	yuget	Passover-esqelluki,	qelghutkaqaallu	aakw	sivillagtaatesqelluku	amigteggun.	Enkaam	Yaqulgan	Tuqullghem	tuqutellghitii	ighneqsuwhaaghit	Israel-eghmiit.
B19_11_Hebrews_V29	Ugpeqilleghqun	Israel-eghmiit	aghviqaqaat	Red	Sea	nikimqun	qutestun.	Iwernga	Egypt-eghmiit,	aghvighnaqutkengnguluteng	pekaqutkaagut.
B19_11_Hebrews_V30	Ugpeqilleghqun	Israel-eghmiit	maaghraghvinlegni	aghneghni	uzivgaqaqaat	Jericho-m	mingllutanga.	Taagken	minglluta	ulleghaatkaaguq.
B19_11_Hebrews_V31	Ugpeqilleghqun	Rahab-em,	yugusimineng	akikikayugem,	upughatkaqaak	Israel-eghmiit	riirngistegket.	Tamaaken	apalluqluku	tuqullghituq	maligulluni	qaatkusigalngughnun	Kiyaghneghmun.
B19_11_Hebrews_V32	Wataqaaghaq	ungipamsugullamsii	yugneng	ugpeqikaneng	Kiyaghneghmeng?	Taakeghllagyaghqaagut	akuzitkesaghqaaluki	Gideon-enkut,	Barak-enkut,	Samson-enkut,	Jephthah-nkut,	David-enkut,	Samuel-enkut,	uuknaliqistetlu.
B19_11_Hebrews_V33	Ugpeqilleghqun	ilangi	yuget	whaten	pikaagut:	kayaalqegkaqiit	ataneghpagullghet,	elqughutngaluteng	igleghutikaagut.	Enkaam	Kiyaghneghem	akequsii	tugukaqiit.	Ilangita	lion-et	qaanghit	meqetestaqiit.
B19_11_Hebrews_V34	Kumaghughllaget	kenghet	qaamtaqiit,	anagaqlukillu	tuqutistekaghqateng	savigpagkun.	Kayaataqut	iwernga	ugpeqillghita	iknaqughtaqiit.	Ugpeqilleghqun	pilluwaghtengit	iknaqughteghllagaqut	enkaam	kayaalqaqiit	ilangita	nunat	pilluwaghtengit.
B19_11_Hebrews_V35	Ugpeqilleghqun	aghnat	tuqumasliiteng	veghtaqiit	tuqulleghmeng	Kiyaghneghem	unguvaghhneghaki.	Ilangi	elngaatall	ikfiqesteghllagaqiit	pegtesqelluku	ugpeqillghat.	Iwernga	tuqunaluteng	piiqut	Kiyaghneghmun	unguvaghtesqelluteng	pinighataghalghimun	unguvalleghmun.
B19_11_Hebrews_V36	Ilangi	legasiighwaatkaqluki,	ilangi	kagsagmigaqluki,	ilangi	qiipraghusighluki	anusimingllaghaqiit.
B19_11_Hebrews_V37	Ilangi	milughpagaatameng	tuqutaqiit,	ilangi	yugusiit	pilagtughluki	malghughqaqiit,	ilangi	tuqutaqiit	savigpagkun.	Ilangi	temgi	tamaani	igleghtaqut	aalluteng	penniighemllu	goat-emllu	amiineng.	Ilangi	aklumapiglleghhiit,	yuget	amyuqetaatkegkiit,	seghletunllu	kiyaghutkiit.
B19_11_Hebrews_V38	Nunam	yugi	pinipagunghitut	kiyaghtelgusighyaghqaaluki	tamaakut	elqughutngalghiit	yuget!	Ilangi	elqughutngalghiit	temngi	tamaani	igleghakaalghiit	paaghqillghani,	naayghani,	kiyaghtaqluteng	qayeni,	laawaaghnillu.
B19_11_Hebrews_V39	Qamaglluki	tamaakut	Kiyaghneghem	itagnaqegkaqii	ugpeqillghit	apalluqluki!	Naqamllu	allgeghsimangitaat	Kiyaghneghem	akequsaqegkaa,
B19_11_Hebrews_V40	qayughllak	Kiyaghneghem	uspeqegkaa	whangkunnun	pinighataghalghiinguuq.	Uspeqillgha	whatetuq:	akequsani	pinaanghitii	ellngitnun	whangkungunaki.	Qerngaamta	qamaglluta	iighwighlleqiinkut.
B19_12_Hebrews_V1	Qamaglluteng	tamaakut	yuget	liigikestiinkut	ugpeqilleghmeggneng	naten	kiyaghtelleghmegteggun.	Maaten	uvitangighluta	esghapagaqiinkut.	Enkaam	kilgaaqustestun	iqitelteki	qamaglluki	uqigkutat,	seghleghqellghetlu	iglagullghiit	whangkunnun.	Sagiqlutangam	kilgaaqulta	sivumnnilngughmun,
B19_12_Hebrews_V2	esghaamakluku	Jesus,	piinlighistengallu	apeghiighistengallu	ugpeqillemta.	Kayngunaghtuq	tuqulleghqaq	qaquurakun,	iwernga	Jesus-em	pitkumangitaa	kayngusaghaatelleq.	Yeghlegi	nakmiiqaaguq	ikfiqnaluni	qaquurakun	apalluqluku	quyalleq	allgeghsaghqani.	Enkaam	maaten	aqumgaaq	aghenqigneghani	Kiyaghneghem.
B19_12_Hebrews_V3	Sumeghtaghaatkaghtegguqun	Jesus.	Iilqayugumangituq	qaywa	seghleghqestet	ugumikeraaghllaghngaatni.	Tawaten	elpesillu	ilutullghiinnaanghitusillu	iilqayugnaanghitusillu.
B19_12_Hebrews_V4	Seghleghqenghinnaqutkelleghpesi	salin	yugnun	tuqutesigatiisi.
B19_12_Hebrews_V5	Puygustekii	ilutughsaasit	akuzitet	ungipaatilghiit	Kiyaghneghmun	ighneqnilusi?	Akuzitni	Igaqegkani	igaqngaaq,	“Ighnemni,	avelghaqiinaghpenaan	Atanghem	nallghusanghaten,	iilqayugpenangllu	aghyuunghaten.
B19_12_Hebrews_V6	Qayughllak	qamaglluki	piniqegkani	Atanghem	apeghtughaqii	qaatkesqelluni,	aghyuughaqiillu	tugukliqani	avaqutaaluki.”
B19_12_Hebrews_V7	Tuguklighaqiteggu	Kiyaghneghem	aghyuughillgha	qayughllak	ighneqelghiistun	piiqiisi.	Qamaglluki	avaqutateng	atangita	aghyuughaqiit	nallghughqennaluki.
B19_12_Hebrews_V8	Qamaglluteng	avaqutat	aghyuullengaqut.	Aghyuullengenghilkuvek	taawa	atangilnguuguten	enkaam	avaqutapikenghitaaten.
B19_12_Hebrews_V9	Taam	saaghwakun,	atamta	nunamelnguut	aghyuughaqiinkut	apeghtughnaluta	qaatkesqelluteng,	iwernga	paninang	quulvaghaqaput.	Enkaam	Atavut	qilagmelnguq	qaatkataghaghyaghqaqaghput	unguvanaluta.
B19_12_Hebrews_V10	Atamta	nunamelnguut	aghyuughaqinkut	natengiighhaq,	sumeghmeggni	elqughlluku	aghyuughinguniluteng.	Iwernga	Kiyaghneghem	aghyuughaqiinkut	pinighqelleghqamnnun	pelungiightesqelluta	ellmitun.
B19_12_Hebrews_V11	Quyaniituq	aghyuullengnemta	qayughllak	aqnightaqegkanginkut.	Iwernga	tagtalmi,	liitfiknemteggu,	nekeggmellengaqukut	qayughllak	kiyaghsagutaqukut	elqughulluta.
B19_12_Hebrews_V12	Kevegteki	iiggesi	qughaghngalghiit,	taagken	iknaqughsaghteki	kayaalnguut	segesqusi!
B19_12_Hebrews_V13	Taklaghtiki	tuumngi	tutmalleghpek,	taagken	kayaalnguq	ighun	aanqaghnaanghituq	naflumineng,	iwernga	naallghullequq.
B19_12_Hebrews_V14	Kiyaghhnaqitek	nekeggmetullusi	tamaghhaanun	yugnun,	kiyaghhnaqiteklu	seghleghqellngunasi.	Kinkut	alngunak	pelunginneghilnguut	esghaghnaanghitaat	Ataneq.
B19_12_Hebrews_V15	Esghaamakullusi	kinkut	alngunak	luuraq	allgeghhneghisaaghaat	Kiyaghneghem	nangllegtallgha.	Nagusaqunaanllu	sungaghnilnguq	akuq	seghleliighqiiluni	naafqiiyaghqaq	yulghutmeng.
B19_12_Hebrews_V16	Esghaamakullusi	kinkut	alngunak	seghleghqesaaghtut	sex-kun,	nalighmeng	kinkut	alngunak	quulvaghinghisaaghtut	Kiyaghneghmeng	Esau-tun.	Akikegkaqegkanga	pagitaghqani	ataasighhaghmun	neghyaghqamun.
B19_12_Hebrews_V17	Liisimakaghsi	taam	kingunganeng,	allgeghsugaqngamigu	atami	quyastellgha,	atangan	ighsakegkaqaa.	Esau-m	allangughtepagningitkaqaa	apeghiiqani,	qaywa	qunituumaghmi	tungsighngaaghmigu	atami	quyastillgha.
B19_12_Hebrews_V18	Sivuneghpesistun	ayuqenghitusi	Mount	Sinai-mun	pikastun.	Esghaghyaghqaat,	saafsaghqaatlu.	Tawani	mamlegllagukaq,	naafteghllagukaq,	naayghaqlu	kumaghughllagulghii.
B19_12_Hebrews_V19	Nagaquqaat	qalghightaan	qalghighlleghhii,	nagaquqaatlu	Kiyaghneghem	menga.	Iwernga	nepiiqiisqegkaat,
B19_12_Hebrews_V20	qayughllak	tuguklighyunghilkangat	qelghillgha	whatelnguq,	“Taana	naayghaq,	yugem	nalighmeng	teghikusam	saaftekumigu,	tuqusaghqapestaaghuuq	milughpagaatameng.”
B19_12_Hebrews_V21	Moses-em	esghaqaa	kakavaataghnapiglleghhii	repall	whaten	pikaalghii,	“Ellngaatall	ungelegtunga	alingruughem.”
B19_12_Hebrews_V22	Iwernga	katam	elpesi	tagikaagusi	Mt.	Zion-mun,	qilagem	Jerusalem-nganun,	neghllaganun	unguvalghiim	Kiyaghneghem.	Tagikaagusi	kestekaanghilngughnun	yaqulegnun	qerngughutkanun	quyallelighllagluteng.
B19_12_Hebrews_V23	Tagikaagusi	qerngughutellghitnun	qamagtengngwaaghluteng	ugpeqat	ighneqsuwhaaghestun	ayuqelghiit.	Qilagmi	aatghit	igaqngaat	igatgun.	Tagikaagusi	Kiyaghneghmun	nanqigtistengitnun	qamagtengngwaaghluteng	yuget,	taghneghiitnunllu	elqughutngalghiit	yuget	iighwightestekanun.
B19_12_Hebrews_V24	Tagikaagusi	Jesus-mun,	ellngakun	Kiyaghneq	akequsaghraghangllaqaaguq.	Tagikaagusillu	sivillagtaatkamun	aawanun	Jesus-em.	Pinighataghaghtuq	Abel-em	aawaneng,	qayughllak	Kiyaghneghem	seghevutii	seghleghqellghet	Jesus-em	aawakun.
B19_12_Hebrews_V25	Enkaam	kelengatek,	nagasunghitegpenaan	Kiyaghneq	akuzilghii.	Sivunemta	nagasunghitkaqaat	kelengasaaghillgha	nunami	whani,	enkaam	anagumangitaat	aghyuughillgha.	Whangkuta	aghyuughataghaghlleqiinkut	nagasunghilkumteggu	kelengasaallgha	qilagmeng.
B19_12_Hebrews_V26	Kiyaghneq	akuziiqngami	Mount	Sinai-meng,	mengan	ufsugutkaqaa	nuna.	Iwernga	maaten	akeqimaaq	whaten,	“Ataasighhaghmeng	ufsugunneqiglleqaqa	nuna,	iwernga	qilaklu	ufsugulleqaqa.”
B19_12_Hebrews_V27	Tawaten	akuzillghan,	“Ataasighhaghmeng	ufsugunneqiglleqaqa	nuna,”	liigikestengngwaaghiinkut	whaten,	sangwaat	qamaglluki	ulimaani,	Kiyaghneghem	iqilleqii	ufsugusaghqat.	Tamaakunginaghhaat	ufsugutepagningilnguut	tamaanllequt	quunperugllak.
B19_12_Hebrews_V28	Tamaaken	apalluqluku	iyamsiqayugvikelteggu	Kiyaghneq	qayughllak	tuunegkanginkut	ataneghpagulleghmeng	ufsugusaghqaanghilngughmeng.	Enkaangam	maniguulteggu	Kiyaghneq	efqughnalkegkaatun	alingellelighlutallu	quulvaghillelighlutallu,
B19_12_Hebrews_V29	qayughllak	Kiyaghneghput	naafqiilghiinguuq	keneq.
B19_13_Hebrews_V1	Piniqekestaghteki	ugpeqaalgutesi.
B19_13_Hebrews_V2	Upughamanginaghtek	aqiiyagnun	qayughllak	ilangita	upughataqiit	nallukluki	yaqulgutangi.
B19_13_Hebrews_V3	Neqamikluki	anusimingllaghvigmelnguut,	nikimqun	elpesillu	anusimingllaghvigmetellghistun.	Neqamikluki	ikfiqngalghiit,	nikimqun	elpesillu	ikfiqelghiistun.
B19_13_Hebrews_V4	Tamaghhaghpesi	siivakiteggu	nengughutelleq	enkaam	ugitlu	nulighhetlu	ataasiighmetullit.	Kiyaghneghem	nanqigsaghqaqii	gelgaghniilghiit,	tamaakutlu	ilanganeng	sex-kun	seghleghqelghiit.
B19_13_Hebrews_V5	Kiyaghtek	pakigneghugpenasi	manimun,	itagnaghaqiteklu	satutalegpesistun.	Kiyaghneq	pikaaguq,	“Uninnaanghitngwaaghamsi;	peggnaanghitngwaaghamsi.”
B19_13_Hebrews_V6	Enkaam	tetullngunaamta	whaten	pilta,	“Ataneq	kayutkaqa!	Alingnaanghitunga	yuget	salleghqiitneng.”
B19_13_Hebrews_V7	Neqamikluki	igleghutistesi	ungipaqikat	elpesinun	Kiyaghneghem	akuzitanganeng.	Neqamikluki	naten	kiyaghtekaatangi	enkaam	ugpellelgunaqitek	ellngistun.
B19_13_Hebrews_V8	Jesus	Christ-a	almesiqaqaa	ighivgaq,	aghneghmi,	quunperugllaklu.
B19_13_Hebrews_V9	Iqitutestegpenasi	ipapilleghmeng	allaaghhiinaghnunllu	allakaayagnunllu	apeghtuusanun.	Nangllegtallghakun	Kiyaghneghem	ayepsugighsaghteki	ilusi,	nakaan	qaatkelluki	Liilightuusat	neqneng	ayuqelghiit.	Taakut	neqet	Liilightuusiit	qaatkegkufsiki	ayepsugighsaghnaanghitiit	ilusi.
B19_13_Hebrews_V10	Priest-et	qepghalghiit	tabernacle-mi	ineghtekaagut	neghelleghqiitneng	aghqutkegkameng	aghqefimteggun.
B19_13_Hebrews_V11	High	Priest-em	tagitaqii	aawit	teghikusat	Agleghnalleghpigaghmun	aghqutkennaluki	seghleghqelleghnun.	Iwernga	kemegkwaaghit	teghikusat	neghllagmeng	iqitulluki	paneghtaqiit.
B19_13_Hebrews_V12	Tamaaken	apalluqluku	Jesus-llu	iqitutkaaguq	neghllagmeng.	Tawani	tuqukaaguq,	pelungighsaghnaluki	yuget	seghleghqellghitneng	ellmi	katam	aawmineng.
B19_13_Hebrews_V13	Enkaangam	neghllagmeng	whangkutallu	aglaalta	Jesus-mun,	seghletun	akuzitkesqelluta	katam	ellnga	seghletun	akuzitkellghistun.
B19_13_Hebrews_V14	Nunami	whani	quunpekaghqameng	neghllagitukut,	iwernga	utaqangwaaghput	neghllak	tagiyaghqaq.
B19_13_Hebrews_V15	Jesus-kun	iiwleng	aghqutkilta	Kiyaghneghmun.	Aghquteput	usuqilqaput	apenemteggu	Jesus	Atanghuniluku.
B19_13_Hebrews_V16	Puygugpenaan	pinitun	pilleq,	tuunutaqiteklu	qayughllak	tamaakut	aghqutnguut	efqughnalghiit	Kiyaghneghmun.
B19_13_Hebrews_V17	Qaatkiteki	igleghutistesi	atuqluki	qelghusiit.	Kelengakinguut	unguvasighpesineng	liisimakluku	Kiyaghneghmun	nanqigsaghqaatseng.	Quyanghitestegpenaki	igleghutistesi,	itupill	qaatkelleghpesigun	qepghaqateng	pilleqiit	quyakusiqluki.	Qaatkenghilkufsiki	kayusiitepagningitiisi.
B19_13_Hebrews_V18	Yughaatkitekut.	Liisimakukut	umyugamta	anaggutellghinniinkut,	qayughllak	iiwleng	piyukelqaghput	elqughutngalghii	piyaghqaaluku.
B19_13_Hebrews_V19	Taakunginaghhaagneng	kayagtamsi	yughaatkesqellunga	qantaghaqun	elpesinun	uteghnighnalunga.
B19_13_Hebrews_V20	Kiyaghneghem	nekeggmellelitistem	Ataneghput	Jesus	unguvaghtestekaqaa	tuqulleghmeng.	Enkaam	aawmikun	Penniighniighteghllagughtekaaguq	penniighnun.	Aawan	atuuyaghqaaghtestekaqaa	Kiyaghneghem	quunpekaghqaq	akequsaa.
B19_13_Hebrews_V21	Yughaghtunga	Kiyaghneghmun	tuunesqellusi	sameng	tamaghhaaneng	pinilghiimeng	elpesinun	piyukellgha	pisqelluku.	Jesus	Christ-akunllu	ilugpesinun	Kiyaghneghem	piligu	efqughnalghii	ellminun.	Christ	usuqellengli	quunperugllak	kenlengunaan.	Amen.
B19_13_Hebrews_V22	Ugpeqaalgutemni,	nagatngwaaqaghteki	latanka	qayughllak	kayemyugaqamsi.	Tamaaken	apalluqluku	takestaaghhaaluku	lataamsi.
B19_13_Hebrews_V23	Liisimakesugamsi	ugpeqaalgutemnneng,	Timothy-meng,	aanesimaaq	anusimingllaghvigmeng.	Kaatelghaghtughyaqan	qerngaamtung	esghaghyaghtughlleqamsi.
B19_13_Hebrews_V24	Quyakaghhnakesi	qamaglluki	igleghutistesi,	qamagllukillu	Kiyaghneghem	yugi.	Ugpeqaalgutetlu	Italy-meng	pit	quyakaghhnakiisinguq.
B19_13_Hebrews_V25	Kiyaghneghem	piniqingalghii	kayusillgha	tamaghhaghpesinilli!	Amen.
B20_01_James_V1	Ukut	latat	James-meng	pinguut	qepghaghtenganeng	Kiyaghneghemllu	Atanghemllu	Jesus	Christ-am.	Lataaqunga	Jews-et	ugpeqiitnun	mingitngalghiinun	tamangani.	Quyakamsi.
B20_01_James_V2	Ugpeqaalgutemni,	quyaaqitek	allaaghhiinaghmeng	seghleliineghpesini,
B20_01_James_V3	qayughllak	liisimakasi	seghleliilleghpesi	nanghiiqungwaat	ugpeqilleghsi,	nuqenneghtughsaghnalusi.
B20_01_James_V4	Taagken	nuqenneghtulleghsi	nagneghngasteggu.	Enkaam	tawaten	pikufsi	angtaniillequsi,	iighwighllequsi	nuughyaghqaagpenasi.
B20_01_James_V5	Nalighsi	peghqinellengyukumi	tungsighli	Kiyaghneghmeng.	Kiyaghneq	ighlegiteghllagtuq,	quyakusiqinaghluku	tuunegkayuwaa	qamaglluku	yuuk	aapleghhii.	Kiyaghneghem	tuunelleqiisi	tungsiqufsi.
B20_01_James_V6	Enkaam	aaptek	ugpeqillelighluku	malghuklillngunaan.	Malghuklingalghii	imaghllugestun	ayuquq,	anuqem	tengqaataqegkanga.
B20_01_James_V7	Malghuklingalghii	ataasiighsigatuq	salleghmikun	tamaghhaan.	Tawatelnguq	yuuk	talwa	sumeghtaghaghyaghqaanghituq	sameng	alngunak	allgeghulleqniluni	Ataneghmeng.
B20_01_James_V9	Yeqay	aklumalghii	ugpeqaalgun	quyali	quulvaghtestengngalleghmineng.
B20_01_James_V10	Yeqay	aklungilnguq	ugpeqaalgun	quyali	qusevegtestengngalleghmineng,	qayughllak	aviighusaghqaaguq	piitesighaghestun.
B20_01_James_V11	Siqineq	piinneghmini	maatneghqwaaghllagaqelghii,	piitesighaat	palightesluki.	Taagken	piitesighaat	ifkaquutaqut,	pinighniighutaqii.	Tawateghpigaq	aklungilnguq	yuuk	sakestaghngaaghmi	aviighullequq.
B20_01_James_V12	Quyanaghhalek	yugem	nanghiiqulleni	nuqetutkayugi.	Suflughtekumiki	allgeghsaghqaqaa	akileghtuusani	kenlengilnguq	unguvalleq,	Kiyaghneghem	akequsaqegkaa	tuunelleqniluku	piniqisteminun.
B20_01_James_V13	Kina	alngunak	nanghiiqullengegkumi	whaten	pifqaami,	“Kiyaghneghem	seghleghqesnaqutkaanga.”	Kiyaghneq	nanghiiqullengyaghqaghhaanghituq	seghleghmeng;	tamaaken	apalluqluku	kina	alngunak	seghleghqesnaqutkesaghqaqenghitaa.
B20_01_James_V14	Iwernga	yuuk	piyukellelugan	nanghiiqullengestaqaa	seghleghqelleghmun.	Sivukluku	piyukellelugan	sayugaqaa	seghleghqelleghmun,	taagken	seghleghqellghem	naaptaqaa.
B20_01_James_V15	Piyukellelugem	allgeghtestaqaa	seghleghqelleq.	Taagken	seghleghqelleq	anglineghmini	tuqullghughtaquq.
B20_01_James_V16	Piniqegkamni	ugpeqaalgutemni,	puughtesighpenasi.
B20_01_James_V17	Qamaglluteng	pinilghiitlu,	sallghwaaghhiilnguutlu	tunusat	qilagmeng	pinguut.	Tamaakut	Atameng	pinguut	ulimaghistenganeng	qamaglluni	nighugem;	allangughsigatuqlu,	mamlegtestingigatuqlu.
B20_01_James_V18	Kiyaghneghem	ellngan	katam	piyukelqaa,	tuunaluta	nutaghameng	unguvalleghmeng	ungipaakun	ipapighqellghem.	Tawaten	pikaaguq,	whangkuta	megnunalleghpigaasqelluta	ulimaaghyaggaghmineng.
B20_01_James_V19	Piniqegkamni	ugpeqaalgutemni,	neqamikluku	una:	tamaghhaghmi	nagasukestaghluni	piyaghqaaguq,	akuziighaghtafqaamillu	sakraagaghaghtafqaamillu,
B20_01_James_V20	qayughllak	sakraam	kayusiisigatiisi	pinitun	kiyaghtaalleghmun	Kiyaghneghem	piyukegkaanun.
B20_01_James_V21	Tamaaken	apalluqluku	pegteggu	qamagtengngwaaghluku	allaaghhiinaq	seghleq	atuqaqegkesi.	Qusevegngaghpesi	tuguklighteki	Kiyaghneghem	akuzitangi,	piitesiighaqii	ilugpesigun,	qayughllak	yuguliyaghqaqiisi	unguvasighpesineng.
B20_01_James_V22	Nagataghesnaghpenaki	Kiyaghneghem	akuzitangi	itupill	atuqiteki.	Puughtaqusi	elpesineng	katam	nagataghesnaneghpesiki	atuqegpenaki.
B20_01_James_V23	Yuuk	nagataghesnaqumi	Kiyaghneghem	akuzitanganeng	atuqegpenaki,	taghneghaghqulghiistun	ayuquq
B20_01_James_V24	tunuskumi	tawaninginaq	puygulleqaa	natetuleni.
B20_01_James_V25	Kiyaghneghem	elqughutngalghiit	Liilightuusii	itemutestiiqut	yugneng.	Yugem	liinnaqumanginaqumiki	taakut	Liilightuusat,	puygugpenaki	atuqegkumiki	Kiyaghneghem	quyasaghqaqaa	sallghakun	tamaghhaan.
B20_01_James_V26	Yuuk	sumeghtaghaqayuk	ugpeqaghllaguniluni,	naqam	akuzitkesaghqaqenghilkemmineng	akuzikayuk	temngi	puughtengnguuq	ellmineng	katam.	Ugpellgha	satngunghituq.
B20_01_James_V27	Kiyaghneghem	Atamta	pillghani	yuuk	ugpellepiilgukumi,	kayusighyaghqaqii	yaywaalitlu	ugingighatlu	seghleliinghata,	nuqesaghqaaguqlu	seghleghaneng	nunam.
B20_02_James_V1	Ugpeqaalgutemni,	ugpeqingutegpesineng	Atanemnneng	Jesus	Christ-ameng,	Atanghaneng	nighughqellghem	sumeghtaghaatkegpenaki	ilangi	yugem	megnunaghataghaghniluki	ilameggneng.
B20_02_James_V2	Maalghuk	yugek	iteghyaqayek	qerngughutfigpesinun,	aallgha	aarraghluni,	gold-meng	alangqughiitightughluni,	aallgha	aatkalukaghlluni,
B20_02_James_V3	taana	aarraghngalghii	yuuk	pikufsigu,	“Whagun	aqumi	pinillghakun	aqumutam,”	naqam	aklumalghii	yuuk	pikufsigu,	“Tawani	nekevgha,”	nalighmeng,	“Aqumi	itegama	saaghwakun,”
B20_02_James_V4	tawaten	pikufsi	pakiggulleqasi	ilangi	yuget	enkaam	seghleghqellequsi	sumeghtaghalleghpesigun.
B20_02_James_V5	Piniqegkamni	ugpeqaalgutemni,	nagataghtekqun.	Kiyaghneghem	nakmikegkaqii	aklumaalghiit	nunami	whani	ugpeqilleghtusqelluki.	Nakmikegkaqii	tuguklightenguluki	Ataneghpagulleghmineng,	akequsaqegkamineng	yugminun,	piniqingalghiinun	ellmineng.
B20_02_James_V6	Iwernga	elpesi	aklumaalghiit	yuget	ukaliistaqasi.	Liisimakasi	aklungilnguut	piyaqliighqaqiisi,	aglaataqlusi	nanqigtivigmun.
B20_02_James_V7	Ellnginguut	seghletun	akuzitkilghiit	quulvaghngalghiimeng	aatghaneng	Jesus-em,	ateq	tuunegkaq	elpesinun	qayughllak	ellngan	pikegkangisi.
B20_02_James_V8	Kiyaghneghem	Ataneghpagullghan	Liilightusaa	unaanguq:	“Piniqluku	yulguten	piniqelleghpetun	elpeneng	katam.”	Qaatqegkufsigu	taana	Liilightuusaq,	taawa	pinitun	piisi.
B20_02_James_V9	Iwernga	pakigguskufsiki	ilangi	yuget	seghleghqellequsi,	qaatkennaanghitaghsillu	taana	Liilightuusaq.
B20_02_James_V10	Kitum	qaatkesaghngaaghmiki	qamaglluki	Kiyaghneghem	Liilightuusii,	ataasiq	qaatkenghilkumigu,	qamaglluki	qaatkengngunghitii.
B20_02_James_V11	Kiyaghneq	pikaaguq,	“Gelgaghniighpenang.”	Whatenllu	pikaaguq,	“Yugtaghpenang.”	Gelgaghniinghisaghngaaghpek	yugtaquvek	taawa	qaatkengngunghitaten	Kiyaghneghem	Liilightuusii.
B20_02_James_V12	Akuzilleghpesigun,	salleghpesigun	piraamsilusi	qayughllak	elpesinguusi	nanqigsaghqat	megnunalleghpigaghqun	Liilightuusakun.	Taam	Liilightuusam	itemutkaqiisi	atuqesqelluku	Kiyaghneghem	piyukellgha	elpesinun.
B20_02_James_V13	Kiyaghneghem	nanqigtekumisi	nangllegyagunnaanghitiisi,	nangllegyagunneghilkufsiki	yulgutesi.	Iwernga	nangllekegkufsiki	yulgutesi	Kiyaghneghem	nangllegyagulleqiisi.
B20_02_James_V14	Ugpeqaalgutemni,	kina	whaten	pighngaaghmi,	“Ugpeqillelguunga,”	iwernga	taam	ugpeqillghan	yugulinaanghitaa	atuqenghilkumigu	ugpeqilleni	aneghneghqilleghmikun.	Sasiilleqangam	ugpeqillgha	aneghneghqillngunani?
B20_02_James_V15	Sanayaghetsi	ugpeqaalgutsi	aatkiisagyaqanllu,	neqangisagyaqanllu?
B20_02_James_V16	Tuunegpenaan	aklukegkaaneng	temngi	whaten	pikufsigu,	“Kiyaghneghem	quyasnaaghaaten;	sunanguq	neghyaghqangillu	aatkangillu	maqalghiimeng,”	sasiilleqan'ngam	akuzitesi	aneghneghqillngunateng?
B20_02_James_V17	Ugpeqilleqlu	tawatetuq,	aneghneghqilleghqun	atuqenghilkumi	sasiinghituq.
B20_02_James_V18	Kina	pillequq,	“Elpek	ugpeqillelguuten,	whanga	aneghneghqellelguunga.”	Kelguvikinga	ugpeqilleghpeneng	aneghneghqillghilngughmeng,	kelguvikelleqamken	ugpeqillemneng	aneghneghqillemkun.
B20_02_James_V19	Ugpeqan	ataasighhaatanga	Kiyaghneq.	Taana	pinightuq!	Tughneghaatlu	ugpeqaqaat	taana	enkaangam	alingruughaqut,	ungelegtaqut	qayughllak	liisimakegkangat	Kiyaghneghem	nanqigsaghqaqegkangi.
B20_02_James_V20	Uyuq	nalluuqaq	yuuk,	paninang	liigikigasiguu	ugpeqilleq	aneghneghqillngunani	sasiinghitulanga?
B20_02_James_V21	Sangan	Kiyaghneghem	tugukliqaqagu	sivuneghput	Abraham	seghleghqumangilngughestun?	Tugukliqaqaa	Abraham	qayughllak	ugpeqilleni	atuqegkaqaa	aneghneghqelleghmikun	aghqutkaqngamigu	ighneni	Isaac	aghqefigegnekun.
B20_02_James_V22	Liigiksiguu?	Ugpeqilleqlu	aneghneghqilleqlu	qerngaagmek	qepghaqayuguuk.	Tamaaken	apalluqluku	Abraham-em	ugpeqillgha	iighwightekaqaa	aneghneghqelleghqun.
B20_02_James_V23	Enkaam	Akuzitet	Igaqegkat	whaten	pillghit	Abraham-emeng	apeghiiqaagut,	“Abraham-em	ugpeqegkaqegkanga	Kiyaghneq.	Tamaaken	apalluqluku	Kiyaghneghem	tugukliqaqegkanga	Abraham	seghleghqumangilngughestun.”	Enkaam	Kiyaghneghem	Abraham	ilakumtaaqniluku	pikaqaa.
B20_02_James_V24	Kiyaghneghem	tuguklighaqaa	yuuk	aneghneghqillghakunllu	ugpeqillghakunllu;	tugukliigataa	ugpeqilleraaghinaakun.
B20_02_James_V25	Rahab-llu	usputaaguq.	Akikikayuguyalghii	yugusimineng.	Iwernga	Kiyaghneghem	tugukliqaqegkanga	seghleghqumangilngughestun	apalluqluku	kayusighillgha.	Joshua-m	kayagtekaqegkek	maalghuk	yugek	aksaqluku	nunangat	yuvghiighesqelluku.	Yuget	ivaghyatkek,	Rahab-em	allakun	tuumkun	anagtestekakek.
B20_02_James_V26	Enkaangam	yugusiq	taghneghangunani	tuqungaaq,	ugpeqilleqlu	aneghneghqillngunani	tuqungaaq.
B20_03_James_V1	Ugpeqaalgutemni,	allullusi	apeghtughistengughtefqaafsi	Kiyaghneghem	Akuzitanganeng,	qayughllak	liisimakaghsi	whangkuta	apeghtughisteni	nanqigtengngwaaghataghaghyaghqaagukut.
B20_03_James_V2	Qamaglluta	anaggutaghaneghtughllagtukut.	Kina	alngunak	yuuk	akuzilleghmikun	anaggusigalnguq	elqughutngapestaaghuuq.	Yugem	elqughutngalghiim	talwa	yugusinillu	agghitkelluku	ayuqsaghqaqa.
B20_03_James_V3	Savikenghaaghhaat	sanitmun	ayuqluki	kuunit	qaanghitnun	kanaghtaqaput	qaatkesqelluta	enkaam	whangkuta	igleghutaqaput.
B20_03_James_V4	Sumeghtaghaatkaghtekiqunllu	angyaghpagllaget;	aquutasquvegaghhaam	qiiftaqii	angyalgem	piyukellghanun	talwa	anuqateghllagyaghngaan.
B20_03_James_V5	Ulullu	mekestaaghhaaguq	iwernga	aangaayugneghllaguuq.	Kenghhaam	uqfilghuteghllaget	kumaghsaghqaqii!
B20_03_James_V6	Ulullu	kenghestun	ayuquq.	Esleqngaaq	seghleghqelleghmeng	enkaam	seghleghqumallgha	mingitkayuguuq	yugusimun.	Enkaam	naafqiikayuguuq	kiyaghtaallemnneng	qayughllak	hell-em	kenghan	kumaghtaqaa.
B20_03_James_V7	Allaaghhiinaat	teghikusat,	qawaaget,	nemeghyat,	meghem	teghikusii	qimugtekayuguut,	aaqun	yugem	qimugtaqii
B20_03_James_V8	iwernga	kitum	alngunak	qimuggnaanghitaa	ulu.	Neklegigalnguuguq,	seghleghuuq,	esleqngaaq	tuqunalghiimeng	poison-meng.
B20_03_James_V9	Ulu	usuqusiqaqaghput	Atanemnnun	Atamun.	Naqam	seghleghmeng	neghyugtaghaasiqaqaghput	yulgutemnnun,	Kiyaghneghem	ulimaaghitnun	ellmisugnilluki.
B20_03_James_V10	Usuqilleqlu,	seghleghmengllu	neghyugtaghalleq	aanegkayuguuk	ataasimeng	qaneghmeng.	Ugpeqaalgutemni,	tawatesaghqaanghisaghtuq.
B20_03_James_V11	Pinilghiillu	seghleqlu	meq	maaqegkayuwaak	ataasimeng	sengngumeng?
B20_03_James_V12	Ugpeqaalgutemni,	figs-em	uqfiga	piitestinaanghituq	olives-meng.	Tawateghpigaq	grapes-em	vine-nga	piitestinaanghituq	figs-meng.	Talwa	meghtaghvik	taghyughnilngughmeng	meqelghii	pinilghiimeng	meghituq.
B20_03_James_V13	Kina	akulegpesinita	peghqinelghii,	liigikimalghiillu?	Tawatetelleni	kelgulligu	pinitun	kiyaghtaalleghmikun,	aneghneghqilleghmikunllu	qusevegngaghmi.
B20_03_James_V14	Iwernga	ilugpesigun	aqinangakufsillu,	ellngiinaayugneghukufsillu	iqlengiqutkegpenaan	ipapighqelleq,	qaghyalleghpesigun	liisimanilusi.
B20_03_James_V15	Tawatelnguq	peghqinelleq	qilagtaanghituq,	nunameng	pinguuq.	Kiyaghneghem	Taghneghagkeneng	pingunghituq,	tughneghaghmeng	pinguuq.
B20_03_James_V16	Nani	alngunak	aqinallelgunghanillu,	ellnginaayugllelgunghanillu	taawa	kipullginaallelwaaquq,	sangwaatlu	allaaghhiinaat	seghleghet	tawantaqut.
B20_03_James_V17	Iwernga	peghqinelleq	qilagtaq	kiyang	pelungituq.	Amalleqaa	nekeggmetuq,	kavyugituq,	malighqutaqingaaq,	nangllegtaghtuq,	pinistaghhiinatun	pikayuguuq,	taniillghituq,	yupiinghuuq.
B20_03_James_V18	Nekeggmelleq	piitutestun	ayuquq.	Tamaakut	nekeggmelleghmun	qepghaqayuget	piitesighaghaqiit,	enkaam	saghnaaqut	elqughngalghiimengllu	pinilghiimengllu	kiyaghtaalleghmeggni.
B20_04_James_V1	Saam	aaghtiiraaghutestaqisillu,	pillugutestaqiisillu?	Apalluqaqaghsi,	seghleghem	piyukelleghpesi	pilluwaghaqii	pinilghiit	piyukellesi.
B20_04_James_V2	Qiliighaqusi	avanginneghpesini	enkaam	yugtaghyaghqaghtaqusi	allgeghhnaluki	qiliiqegkasi.	Qiliighllagaqusi	taawanginaq	allgeghtepagningitaqasi	enkaam	aaghtiiraaghutaqusi,	pilluwutaqusi.	Allgeghusigatusi	Kiyaghneq	aapsigatutegpesineng.
B20_04_James_V3	Talwa	aapteghngaaghpesigu	Kiyaghneq	allgeghsigatasi	qayughllak	seghleghmun	atughqaaluki	aaptaqelghiisi.	Piyukegkaghsi	elpesi	katam	piyukegkaghhiinaghpesinun	ayuqaqelghii.
B20_04_James_V4	Ukughsi	ataasiighneghilngughni!	Liisimakenghistegguu	piniqegkufsigu	nunam	seghlegha,	ugumikaghsi	Kiyaghneq?	Kitum	alngunak	piniqegkumigu	nunam	seghlegha	anguyaguuq	Kiyaghneghmun.
B20_04_James_V5	Sumeghtaghaghpenasi	Akuzitet	Igaqegkat	temnginguniluku	whaten	pillghat,	taghneghak	kiyaghlleghhiik	ilumnni	aqinanaqneghtuuk.
B20_04_James_V6	Tamaaken	apalluqluku	Kiyaghneghem	kayusiitaghaghaqiinkut	nuqetutesqelluki	piyukelleluput.	Iwernga	Akuzitet	Igaqegkat	piit,	“Kiyaghneghem	kayusighaqii	qusevegngalghiit	puuru	kipullegmun	piiqii	qukaayugneghet.”
B20_04_James_V7	Tuunlusi	elpesineng	katam	Kiyaghneghmun.	Ayaklighteggu	tughneghaq,	anagniighllequq	elpesineng.
B20_04_James_V8	Qantaghalliighaghtek	Kiyaghneghmun,	Kiyaghneq	qantaghalliighaghllequq	elpesinun.	Seghleghqesteni,	uughtughtek!	Elpesi	ataasiightellghilngughni,	ukmangighteki	ilusi	qaamkut.
B20_04_James_V9	Quyanghitek,	asemeghqitek,	qiyatek!	Nenglaghqiqellesi	qiyallghughteki,	quyallesi	quyanghilnguughtesteki.
B20_04_James_V10	Qusevegtek	Ataneghmun,	quulvaghlleqiisi.
B20_04_James_V11	Ugpeqaalgutemni,	seghlequughutegpenasi.	Kitum	alngunak	seghlequuqumigu	ugpeqaalguteni,	seghlequughlleqii	Liilightuusat.	Nanqigtekumigullu	ugpeqaalguteni	nanqigtengngwii	Liilightuusat.	Nanqigtekufki	Liilightuusat	qaatkengngunghitaten.	Yeghlegi	Liilightuusat	nanqigtistekaaten.
B20_04_James_V12	Kiyaghneghhiinaaguq	Liilightuusangllaghta,	nanqigtisiiluki	atuqaqii,	enkaam	sangan'ngam	nanqigsigu	yulguten?	Kiyaghneghhiinaaguq	yugulighiyaghqaq,	naafqiyaghqaq.
B20_04_James_V13	Ilasi	whaten	piiqut,	“Aghneghmi	nalighmeng	unaami	tawavek	nunamun	aghulaqellequnga.	Tamaanllequnga	ataasiq	ayumiqulleq,	maningllaghllequnga.”
B20_04_James_V14	Iwernga	nallukaghsi	unaami	salleghqaghsi!	Talwa	nallukaghsi	unguvalleghpesi	tagtalkaghqaa.	Unguvalleghsi	takesqughhaaguq,	agepsughruggaghestun	ayuquq,	mulugpenani	aviighutkayuk.
B20_04_James_V15	Itupill	whaten	piiqitek,	“Atanghem	piyukelqegkagu	unguvakestaghllequkut	enkaam	apeghiighutaqellequkut	sameng	alngunak.”
B20_04_James_V16	Tawaten	pinghilkufsi	aangaayugllequsillu	qanangullequsillu.	Tamaakut	aangaayugtellghet	seghleghuut.
B20_04_James_V17	Enkaam	kitum	alngunak	liisimakeghngaaghmigu	pinitun	pilleq	atuqenghilkumigu,	seghleghqengnguuq.
B20_05_James_V1	Nagatek	aklungilngughni!	Qiyakestaghtek,	iilqekestaghtek	qayughllak	seghleliighnaqnguusi.
B20_05_James_V2	Aklungisi	aghumaat,	aatkasi	moth-em	neghumii.
B20_05_James_V3	Gold-esillu	silver-esillu	anaghtaamaat.	Anaghtaallghita	ipapighqennaqngwaa	ellnginaayugneghulleghsillu,	pakigneghulleghsillu	nanqigtellengegkufsi.	Taagken	anaghtaallghem	yugusisi	naafqelleqii	katam	kenghestun.	Qaywa	kingulighnun	aghneghnun	lliighngaaghpesi,	qerngughtimanginaagusi	wata	aklungighinalusi.
B20_05_James_V4	Talwa	akileghtullghitasi	qepghaghtesi	unataqat	piitesiighaghvigpesini.	Nagateki	akuzilgallghit.	Atanghem	aghtughyaghqaanghiteghllagem	nagaquumii	akilghuullghit.
B20_05_James_V5	Kiyaghtaalleghpesini	whani	nunami,	aklungitutegpesineng	sangwaa	alngunak	piyukegkaghsi	allgeghtaqaghsi	efqughhnalusi	elpesineng	katam.	Tawaten	pilleghpesigun	penniighestun	ayuqusi.	Penniighet	qugilisighat	nallukaat	qantaghaqun	tuqutelleghqaghteng.	Nallukestegguu	qantaghaqun	Atanghem	nanqigtilleghqaa?
B20_05_James_V6	Elpesinguut	nanqigtistikatlu	tuqutistikatlu	anaggusimangilngughneng	yugneng,	ellngita	ayakliimangitiisi.
B20_05_James_V7	Ugpeqaalgutemni,	qelaneghpenasi	kenlanga	Atanghem	taginqigtelleghqaanun.	Piitesiighaghta	usputaqiteggu.	Nunami	piitesiighaghluni	qelaneghyukaghpenani	utaqiigaquq	uksaaghemllu	upenghaamllu	eslalluwaneng	nagustikayugmeng	piisaghqaneng.
B20_05_James_V8	Elpesillu	qelaneneghllugutek	neghyumanginaghlusi	qayughllak	Ataneq	tagiyaghtughtuq.
B20_05_James_V9	Ugpeqaalgutemni,	seghlequughpenaki	ilasi	enkaam	Atanghem	nanqiggneghillisi.	Ellnganguuq	Nanqigtista	kaasaghtungestalghii.
B20_05_James_V10	Ugpeqaalgutemni,	neqamikluki	uuknaliqistet	akuzikat	aatghakun	Atanghem.	Usputaqiteki	qelaneghpenateng	nuqenneghtuluteng	ikfiqelleghmi	pikat.
B20_05_James_V11	Quyanganiiqaput	uuknaliqistet	qayughllak	ikfiqngughngaaghmeng	paninang	neghyukumanginaqaqaat	Ataneq.	Nagaquqaqaghsi	Job-em	nuqenneghtullgha,	quyastellghallu	Ataneghmeng	ikfiqellgha	alpagyan.	Enkaam	Job-kun	Atanghem	liitestiisi	nafughtalleghminengllu	nangllegtalleghminengllu.
B20_05_James_V12	Ugpeqaalgutemni,	apeghnaqegkegka	una	megnunapigtuq.	Akeqineghpesini,	akeqigpenasi	qilagkun,	nalighmeng	nunakun,	nalighmeng	sakun	alngunak.	Piyaghqaakufsi	legan	aang'ghhaasi,	piyaghqaanghilkufsi	legan	nakaaghhaasi.	Enkaam	atuqaqiteki	akequsasi,	tawaten	pikufsi	Atanghem	nanqiggnaanghitiisi	aghyuughyaghqaalusi.
B20_05_James_V13	Kina	akulegpesini	ikfiqngwaa?	Yughaghli.	Kina	quyangaa?	Ilagaghli	usuqilleghmeng.
B20_05_James_V14	Kina	qinuyuwaa?	Tuqlughliki	Elder-et	enkaam	yughaatkellitgu	mesiighqelluku	Aatghakun	Atanghem.
B20_05_James_V15	Yughallghem	ugpeqilleghqun	naallghusaghqaqaa	qinuyulghii	yuuk.	Enkaam	Atanghem	yugunqwuughtesneqiglleqaa,	seghleghqellghillu	seghevulleqii.
B20_05_James_V16	Tamaaken	apalluqluku	aapghaqluki	seghleghqellesi	ilagpesinun,	yughaatkututaqlusi	naallghutellengesqellusi.	Elqughutngalghiim	yugem	yughallghi	iknaqeghllagtut,	allgeghutkayuguut.
B20_05_James_V17	Elijah	yuguuq	whangkutestun	ayuqelgii.	Taakunginaghhaagneng	yughaqaq	eslallugughtefqaan	pisqelluku.	Enkaam	eslallugughsimangilnguq	pingayut	ayumiqullghet	alla	aghvinlek	tanqiq	ilalluku.
B20_05_James_V18	Taagken	alla	yughaqaq	eslallugughtesqelluku.	Enkaam	eslallugughsalghiimi	nuna	piitestikaq	neghyaghqameng.
B20_05_James_V19	Ugpeqaalgutemni,	una	kinguliiguq	apeghyukegka	elpesinun.	Nalighsi	ugpeqinaniqan	apeghtuusapigneng,	kitum	kayusighligu	ugpeqinqigtelleghmun.	Tawaten	pikumigu	yugulisleqaak	seghleghqestem	unguvasikek	tuqulleghmeng.	Kiyaghneghemllu	seghuvulleqii	taam	seghleghqestem	seghleghqellelghuteghllagi.
B21_01_1Peter_V1	Ukut	latat	Peter-meng	pinguut	apostle-nganeng	Jesus	Christ-am,	Kiyaghneghem	nakmikegkiitnun	yugnun	aghulaquutestekat	Pontus-mun,	Galatia-mun,	Cappadocia-mun,	Asia-mun,	Bithynia-munllu.
B21_01_1Peter_V1	Neghighluku	Kiyaghneghem	Atam	nakmikegkaqiisi	ellminun	yugulusi,	Agleghnalghiimllu	Taghnegham	pelungighsaqaqiisi.	Tawaten	pikaaguk	qaatkutesqellusi	Jesus	Christ-amun,	ukmangiightesqellusillu	aawakun.	Kiyaghneghem	kayusillghallu	nekeggmellghallu	wata	nulalik	elpesinun.
B21_01_1Peter_V2	Usuqelteggu	Kiyaghneq,	Atanga	Atanemta	Jesus	Christ-am!	Apalluqluku	nangllegtalleghllani	allgenqigtestiinkut	unguvaghtelleghmikun	Jesus	Christ-a	tuqulleghmeng.	Taam	sighimallengesteghllagiinkut	nalluneqniilngughmeng.
B21_01_1Peter_V3	Enkaam	utaqangwaaput	piliisaghqaput	quyastelleghllaget	Kiyaghneghem	aflengakegkangi	yugminun.	Aflengakngwii	qilagmi	elpesinun	enkaam	aghunaanghitut,	naavnaanghitut,	ghevnaanghitutlu.
B21_01_1Peter_V4	Kiyaghneghem	aghtughyaghqaanghilleghmikun	paqniighsaghlleqiisi	ugpeqilleghpesigun.	Enkaam	kenletghuutelleghmi	aliighlleqaa	yugulilleq	yataghqegkaq	elpesinun.
B21_01_1Peter_V5	Taam	quyamastiisi,	qaywa	maaten	natengiighhaq	allaaghhiinaghmeng	seghleliighyaghngaaghpesi.
B21_01_1Peter_V6	Tamaakut	seghleliighet	nanghiiqusiigut	ipapighqennalusi	ugpeqillepiilgutsi.	Ugpeqilleghsi	megnunaghataghalghiinguq	gold-nneng.	Gold-et	nanghiiquneghmegteki	keneghqun	naafqegkayuguut.	Paninang	kenghet	atuqaqiit	pelungighnaluki.	Tawateghpigaq	ugpeqilleghsi	nanghiiquyaghqaaguq.	Aghuliiskan	pelungilluni,	allgeghlleqaghsi	usuqelleq,	nighughqelleq,	quulvalleq	Kiyaghneghmeng	aliightekagu	Jesus	Christ-a.
B21_01_1Peter_V7	Esghiigateghngaaghpesigu	piniqaghsi,	esghanghiteghngaaghpesigu	maaten	ugpeqaghsi.	Enkaam	quyaghllaguusi	repall	aapghwaaghpagningitaghsi	angtalanga	quyalleghpesi,
B21_01_1Peter_V8	qayughllak	allgeghtengngukesi	yugulillgha	unguvasighpesi.	Taananguuq	apallaa	ugpeqilghiisi	Christ-akun.
B21_01_1Peter_V9	Neghighluku	uuknaliqistet	liigikngwaaghnaqegkaqaat	taana	yugulilleq.	Uuknaliqutkegkaqaat	tunusaq	Kiyaghneghem	tuunyaghqaa	elpesinun.
B21_01_1Peter_V10	Taghneghakek	Christ-am	uuknaliqistet	ilungitnitkaaguk.	Ungipaatekestaqaqii	ikfiqelleghqaaneng	Christ-am,	quulvallengelleghqaghllaganengllu	ikfiqellghan	kingunganeng.	Enkaam	uuknaliqistet	liigiknaqutkegkaqaat	kinanguyaghqaatanga	Christ-a,	qakunllu	tamaakut	piyaghqaatangi.
B21_01_1Peter_V11	Kiyaghneghem	uuknaliqistet	liigikestekaqii	uuknaliqutkegkiit	ellngitnun	pingunghinniluki,	iwernga	elpesinun	pinguniluki.	Agleghnalghiik	Taghneghak	kayagtekaaguk	qilagmeng.	Ellngan	aghtughyaghqaanghillghakun	ungipaqilghiit	Pinilghiineng	Ungipaneng	ungipaatkaqiisi	tamaaken.	Talwa	yaqulget	liigiksupigtekaqiit	tamaakut.
B21_01_1Peter_V12	Enkaangam	umyugasi	apeghiighsaghwaaghluki	ayuqiteki	salleghqamun.	Umyugasi	whateghlluwaaghuluki,	sighimakngwaaghteggullu	tunusaq	yugulillengelleq	Kiyaghneghem	tuunyaghqaa	Jesus	Christ-a	tagikan.
B21_01_1Peter_V13	Qaatkullusi	Kiyaghneghmun	qayughllak	avaqutaqiisi.	Enkaam	atuqegpenaki	seghleghet	piyukellesi	atuqnguyaqesi.	Tawatesaghtusi	nallukutegpesineng	naten	Kiyaghneghem	kiyaghtesqesullghan	ayuqutanga.
B21_01_1Peter_V14	Kiyaghneq	nakmikestezi,	pelungitutanganeng	elpesillu	pelungitek	salleghpesigun	tamaghhaakun.
B21_01_1Peter_V15	Akuzitni	Igaqegkani	igaqngaaq,	“Pelungitek	qayughllak	whanga	pelungitunga.”
B21_01_1Peter_V16	Yughaneghpesini	Kiyaghneghmun	Atakniiqaghsi.	Nanqigtaqaa	atunengwaaq	yuuk	tamaghhaan	salleghtulngatun.	Enkaam	talluqiteggu	nunataamalusi	nunami	whani.
B21_01_1Peter_V17	Liisimakaghsi	sivunghani	kiyaghtekaagusi	sasiigpenasi	katam	sivuneghpesistun.	Iwernga	Kiyaghneghem	itemutkaqiisi	taagken	sasiinghilngughmeng	kiyaghtaalleghmeng.	Tukfillghitiisi	silver-meng	nalighmeng	gold-meng	naavegkayugmeng,
B21_01_1Peter_V18	iwernga	tukfiqaqiisi	megnunapiglleghhiimeng	aawaneng	Christ-am.	Ellnga	penniighaghaghtun	ayuquq	sallwhaaghhiilnguq.
B21_01_1Peter_V19	Kiyaghneghem	nakmikegkaqaa	Christ-a	talwa	sivungani	nuna	ulimallghilluku.	Maaten	kingulighni	aghneghni	aliightekaqaa	elpesi	apalluqlusi.
B21_01_1Peter_V20	Christ-akun	ugpeqaghsi	Kiyaghneq.	Ellngan	unguvaghtekaqaa	Christ-a	tuqulleghmeng,	quulvaghllakaqaallu.	Tamaaken	apalluqluku	ugpeqilleghsi,	sighimalleghsi	Kiyaghneghmun	ayuquq.
B21_01_1Peter_V21	Qaatkutelleghqun	ipapighqelleghmun	pelungightekaqasi	unguvasisi,	enkaam	piniqepiigasi	ugpeqaalgutesi.	Piniqutekestaghtek	ilugpesineng	qamaken.
B21_01_1Peter_V22	Allgenqigtekaagusi.	Unguvalleghraghaghsi	tuqukayugmeng	pingunghituq,	iwernga	tuqungigalngughmeng	pinguuq.	Allgenqigtekaagusi	Kiyaghneghem	akuzitangitgun,	unguvalghiit,	kenlengilnguut.
B21_01_1Peter_V23	Akuzitni	Igaqegkani	igaqngaaq,	“Qamaglluteng	yuget	vegaaghestun	ayuqut,	pinighnallghillu	piitesighaghestun	ayuqut.	Vegaaghet	palighaqut,	piitesighaatlu	ifkaghaqut,
B21_01_1Peter_V24	iwernga	akuzitangi	Kiyaghneghem	quunpekaghqaagut.”	Taakusta	akuzitet	Pinilghiit	Ungipat	ungipaqegkangit	elpesinun.
B21_02_1Peter_V2	Allgenghhaghhaat	quunpeng	mamaghyugaqut.	Ellngistun	quunpeng	mamaghyugtek	pelungilngughmeng	taghnegham	mamaaneng.	Angtaniitesleqaa	yugulilleghsi,
B21_02_1Peter_V1	Enkaam	taaqiteggu	allaaghhiinaq	seghleq	atuqegkaghsi.	Iqlengiqnanightek,	piniiyuggnanightek,	aqinananightek,	seghlequughunnanighteklu.
B21_02_1Peter_V2	qayughllak	naasiighaghsi	Atanghem	nangllegtallgha.
B21_02_1Peter_V3	Tagitek	Ataneghmun,	ellnga	unguvalghiinguuq	uyghak.	Yuget	ighsakegkaat	sasiinghilngughestun,	iwernga	Kiyaghneghem	nakmikegkaqaa	megnunaghluku.
B21_02_1Peter_V4	Elpesillu	unguvalghiistun	uyghagestun	ayuqusi,	enkaam	Agleghnalghiim	Taghnegham	nekeftusiqlisi	Kiyaghneghem	mangteghaanun.	Qepghaalleqaghsi	aaftekaalusi	priest-et	tuunilghiit	aghqutmeng	Kiyaghneghmun.	Ellngan	tuguklighlleqii	aghqutet	Jesus	Christ-akun.
B21_02_1Peter_V5	Igaqegkaalghii	Akuzitni	Igaqegkani	whaten,	“Zion-mi	nekegtaqaqa	megnunalghii	uyghak;	kangigham	uyghakaa	nakmikegkaqa.	Kina	alngunak	ugpeqilghii	ellnganeng	kayngumiqnaanghituq.”
B21_02_1Peter_V6	Taana	uyghak	megnunapigtuq	elpesinun	ugpeqilghiinun.	Iwernga	ugpeqingigalngughnun	whatelnguuguq,	“Taana	uyghak	mangteghangllaghtet	ighsakegkaat,	kangigham	uyghakaaghsimakanga.”
B21_02_1Peter_V7	Amalleqa,	“Taam	uyghagem	yuget	naagtestaqii,	iqustaqiillu.”	Naagtaqut	qayughllak	qaatkusigalnguut	Kiyaghneghem	akuzitanganun.	Tawaten	Kiyaghneghem	uspeqegkaqii.
B21_02_1Peter_V8	Iwernga	elpesi	yugni	nakmikegkaagusi,	umiilgem	priest-ekiisi,	aaftekaagusi	yugni,	Kiyaghneghem	ellngan	katam	yukiisi.	Nakmikegkaagusi	aapghesqelluki	allaaghlluwhaat	aneghneghqillghi	Kiyaghneghem,	tagsighikaq	elpesineng	mamlegllagmeng	ellmi	katam	allaaghlluwhaghmun	nighugminun.
B21_02_1Peter_V9	Sivunghani	Kiyaghneghem	yukenghisaghiisi,	iwernga	maaten	yuliisimiisi.	Sivunghani	nalluksaghaghsi	Kiyaghneghem	nangllegtallgha,	iwernga	maaten	allgeghsimaaghsi	nangllegtallgha.
B21_02_1Peter_V10	Ilakumtaamni,	nunataagusillu	allaneghtaagusillu	nunami	whani.	Enkaam	kayemamsi	ilapgategpenasi	yugusighpesi	piyukellghanun,	qayughllak	yugusim	piyukellghan	pilluwaangwaa	unguvasighsi.
B21_02_1Peter_V11	Pinitun	kiyaghtek	akulngitni	ugpeqaanghilnguut,	luuraq	ellngita	seghletun	pistenguninayukangisi.	Esghaqumegteki	aneghneghqillesi	usuqelleqaat	Kiyaghneq	Aghneghani	Christ-am	tagillghan.
B21_02_1Peter_V12	Ataneq	apalluqluku	malighqutaqlusi	kiyaghtek	tamaghhiitnun	kavemem	igleghutistengitnun.	Qaatkullusi	umiilegmun;	ellnganguuq	angelleghpigaq	igleghutista.
B21_02_1Peter_V13	Qaatkellukillu	igleghutistet;	umiilgem	aghyuughiyaqlegughtestaqii	seghletun	pistenun,	usuqiyaqleghughtestekaqiillu	pinitun	pistenun.
B21_02_1Peter_V14	Kiyaghneghem	piyukelqaa	pinitun	pilleghpesigun	nepiightesqelluki	nalluuqat	temngitwhameng	akuzillghiit.
B21_02_1Peter_V15	Kiyaghtek	itemngalghiistun	iwernga	itemngalleghsi	atuqefqaan	seghleghmun.	Kiyaghtek	qepghaghtelaaghulusi	Kiyaghneghmun.
B21_02_1Peter_V16	Quulvaghluku	tamaghhaa	yuuk,	piniqluki	ugpeqaalgutesi,	alikluku	Kiyaghneq,	quulvaghlukullu	umiilek.
B21_02_1Peter_V17	Elpesi	qepghaghtelaaghni	qaatkutek	piliitestegpesinun	siivakellelighlusi.	Qaatkegpenaki	nangllegtaghhiinaatlu,	umyugaqegtaghhiinaatlu,	iwernga	qaatkaqitekillu	amyuqetalghiit.
B21_02_1Peter_V18	Kiyaghneghem	efquqaqiisi	sumeghmikneghpesigu	ellnga	ikfiqngulusi	sameng	sapiglleghhiistun.
B21_02_1Peter_V19	Iwernga	suflughsimakufsiki	qevutqullesi,	seghletun	pillesi	apalluqluki,	kitum	alngunak	usuqnaanghitiisi.	Naqamenraq	suflughsimakufsigu	ikfiqelleq	pinitun	pilleghpesinun,	taawa	Kiyaghneghem	efquqelleqiisi.
B21_02_1Peter_V20	Kiyaghneghem	nakmikegkaqiisi	suflughtesqelluki	ikfiqellghet	qayughllak	Christ-am	ikfiqutkegkaqiisi.	Ikfiqellgha	usputaaguq	elpesinun	maligtesqelluku.
B21_02_1Peter_V21	Ellnga	seghleghqigatuq,	iqlengiqigatuq.
B21_02_1Peter_V22	Seghlequullengaqngami	akisimangitii.	Ikfiqaqngami	akeqsagsimangitii.	Itupill	neghyukutkaaguq	ellmineng	nanqigtikayugmun	elqughaghlluku.
B21_02_1Peter_V23	Christ-am	ellmineng	katam	aglaatkaqii	seghleghqelleput	yugusighmikluki	qaquuramun.	Tawaten	pikaaguq	tuqungasqelluta	seghleghqelleghmun	unguvasqelluta	elqughutngalleghmun.	Kiitiqullghakun	naallghutkaagusi.
B21_02_1Peter_V24	Penniighestun	aghulaqaatalghiistun	ayuqsaghtusi.	Iwernga	maaten	uteghniimaasi	Penniighniightemun	Kelengakistenganun	unguvasighpesi.
B21_03_1Peter_V3	Nuyaqegsallghem,	ullngaqellghem	gold-meng,	aarrallghem	pinighnaghsiigatii	ilusi.
B21_03_1Peter_V1	Elpesi	ugiiqani,	kiyaghtek	qaatkullusi	ugigpesinun.	Ilangi	nuliilget	ugpeqingigalnguugut	Kiyaghneghem	akuzitanganeng.	Iwernga	tawaten	kiyaghtelleghpesigun	ugpeqaaghhnayukata	sameng	pinghiteghngaaghpesiki,
B21_03_1Peter_V2	qayughllak	esghapakangat	pelungitun	kiyaghtaalleghsi,	alikilleghsillu	Kiyaghneghmun.
B21_03_1Peter_V3	Itupill	pinighnaghtek	ilugpesigun	qusevegllelighlusi,	nekeggmellelighlusillu.	Tawatelnguq	pinighnalleq	quunpekaghqaaguq,	megnunaghllagtuq	Kiyaghneghmun.
B21_03_1Peter_V4	Sivunghani	agani,	aghnat	maniguutkayuget	Kiyaghneghmun	pinighnaghsaqayuguut	ilumegteggun,	qusevegllelighluteng,	nekeggmellelighlutengllu.	Neghyukegkaqaat	Kiyaghneq,	qaatkegkaqiitlu	ugiteng.
B21_03_1Peter_V5	Sarah	tawatetkaaguq!	Qaatkegkaqaa	Abraham,	atanqennikaqaallu.	Enkaam	elpesi	panikiisi	pinitun	pimakufsi,	alingigalkufsillu	sameng	alngunak.
B21_03_1Peter_V6	Elpesillu	nulightuqani	kiyaghuteki	nuliisi	liigikluki	natetulangi	qayughllak	kayaataghaghtut	elpesineng.	Quulvaghluki	nuliisi	qayughllak	atunem	allgeghsaghqaqaghsi	Kiyaghneghem	tunusaa	kenlengilnguq	unguvalleq.	Tawaten	pikufsi	saam	alngunak	pillgilliqnaanghitii	yughallesi.
B21_03_1Peter_V7	Taaqnighnaqanka	sameng	pillghenka	whaten:	qamagllusi	ataasistun	sumeghnelgutek,	aqniqututek,	piniqutek	anglegutkullghiistun,	nangllekututek,	qusevgututek.
B21_03_1Peter_V8	Yuget	seghletun	pikangisi	akitegpenaki	seghletun,	nalighmeng	seghlequuqangisi	akitegpenaki	seghlequughmeng.	Itupill	akiteki	quyastelleghmeng,	qayughllak	Kiyaghneghem	nakmikegkaqiisi	tawaten	pisqellusi	elpesinun	allgeghtesqelluku	quyastilleni.
B21_03_1Peter_V9	Akuzitet	Igaqegkat	pillghistun,	“Kina	alngunak	quyangalghiimeng	unguvallelguyukumi,	quyamalghiinengllu	aghnelguyukumi,	seghletun	akuzineghmeng	taaqli,	iqlengiqnanighlillu.
B21_03_1Peter_V10	Seghletun	pinanighluni,	pinitun	pili.	Nekeggmennaqlunillu	kiyaghlli,
B21_03_1Peter_V11	qayughllak	Atanghem	esghapawii	elqughutngalghiit,	nagataqiillu	yughallghit.	Iwernga	Atanghem	tengvimun	ayuqii	seghletun	pilghiit.”
B21_03_1Peter_V12	Kitumngam	aqnighlleqisi	sagiqngukufsi	pinitun	pilleghmun?
B21_03_1Peter_V13	Iwernga	ikfiqeghngaaghpesi	pinitun	pilleghmun	quyastellengellequsi.	Alikegpenaki	yuget,	talwa	sumeghyaligpenasi.
B21_03_1Peter_V14	Iwernga	ilugpesigun	manigughaqiteggu	Christ-a	Atanghuluku.	Kitum	alngunak	aaptekangisi	sighimalleghmeng	ilugpesinilngughmeng	quunpeng	liigiknatun	kiimsighyaqleggiinaawaqiteki.
B21_03_1Peter_V15	Iwernga	kiimsighaqiteki	qusevegllelighlusi,	siivakillelighlusi.	Seghleghqenghilkufsi	umyugasi	seghleghninaanghitut.	Enkaam	yuget	seghlequuqangisi	pinitun	kiyaghtelleghpesineng	Christ-akun,	kaynguyugllequt	tawaten	akuzilleghmeggneng.
B21_03_1Peter_V16	Iwernga	Kiyaghneghem	piyukelqengngukagu	ikfiqesqellusi	pinitun	pilleghmun,	taana	itagnaghataghaghtuq	ikfiqelleghqaghpesineng	seghletun	pilleghmun.
B21_03_1Peter_V17	Christ-a	tuqukaaguq	ataasighhaghmeng	apalluqluki	yuget	seghleghqellghit.	Seghleghqumangituq,	iwernga	tuqumatkegkaqii	seghleghqestet	taginnaluki	Kiyaghneghmun.	Yugusii	tuqutkaaguq	iwernga	taghneghakek	unguvaghtekaaguk.
B21_03_1Peter_V18	Enkaam	taghneghaaluni	ungipaghyaghtuqaaguq	taghneghanun	anusimingllaghvigmelngughnun.
B21_03_1Peter_V19	Taakunguut	qaatkusimangilnguut	Kiyaghneghmun	neghighluku	Noah	kiyaghtengnguluku.	Noah	ark-engllaaluku	Kiyaghneq	qelaneghpenani	utaqiikaaguq	qaatkusimangilngughnun	avuteghqesqelluki.	Pingayuneng	inglullgiinaat	yuget	iteghluteng	ark-mun	yugulikaagut	meghqun.
B21_03_1Peter_V20	Taananguuq	meq	usputaq	paaptaayelleghmun	yugulighilghii	elpesineng	maaten	unguvaghtellghakun	Jesus	Christ.	Paaptaayelleq	iqangiisiinghituq	yugusimun.	Itupill	paaptaayelleghqun	akeqiikut	Kiyaghneghmun	umyugamnneng	seghleghningilngughmeng.
B21_03_1Peter_V21	Jesus	Christ-a	qilagmun	mayughluni	aghenqigneghanituq	Kiyaghneghem.	Enkaam	igleghutngwii	qamaglluki	yaqulget,	qilagem	igleghutistengi,	aghtughyaghqaanghillghetlu.
B21_04_1Peter_V4	Kiyaghhnanilghiisi	ugpeqaanghilngughestun,	liigikigataat	sangan	ilannaniitsi	seghletun	kiyaghtaalleghmeggnun,	enkaam	seghlequughaqiisi.
B21_04_1Peter_V1	Ikfiqegkaatanganeng	Christ-a	yugusimikun	elpesillu	yataaghqitek	ikfiqsaghqaalusi	Christ-atun,	qayughllak	kina	alngunak	yugusimikun	ikfiqelghii	seghleghqesugnaniimaaq.
B21_04_1Peter_V2	Enkaam	whaken	kenlekluku	unguvalleghpesi	tagtalngatun	malighqutaqegpenasi	yugusighpesi	piyukellghanun,	iwernga	atuqiteggu	Kiyaghneghem	piyukellgha.
B21_04_1Peter_V3	Sivunghani	seghletun	kiyaghtelqinaghtusi	qaatkusigalngughestun	Kiyaghneghmun.	Whaten	pikaagusi:	seghleghnapiglluku	atuqutkayuguyaghtusi,	qiliiqutaqlusi,	suumuutaqlusi,	qerngughutullusi	uglapestaaghet	seghleghet	atuqaqluki,	neqenghaghqellusi,	meghuuteghllaglusi	enkaam	alngunaseghaghllagughtaqusi,	maniguqaqasillu	iinghutkat	kiyaghnengllaqat.
B21_04_1Peter_V4	Iwernga	salleteng	ellmeggneng	katam	apeghyaghqaqiit	Kiyaghneghmun,	nanqigtiyaqleggiinaghmun	unguvalghiinengllu	tuqukanengllu.
B21_04_1Peter_V5	Tamaaken	apalluqluku	Pinilghiit	Ungipat	ungipaqegkaagut	talwa	tuqukanun.	Tamaakut	nanqigtekaagut	unguvanguluteng	nunami	whani.	Iwernga	Pinilghiit	Ungipat	ungipaqegkaagut	ellngitnun,	enkaam	taghneghiit	kiyaghsaghqaaghllequt	katam	Kiyaghneghem	kiyaghtellghatun.
B21_04_1Peter_V6	Sangwaa	qamaglluni	kenletghuusaghtughtuq.	Tamaaken	apalluqluku	whateghlluwaaghuluki	umyugasi,	nuqenneghtulusi	yughaghyaghqaalusi	yughalleghqaghpesistun.
B21_04_1Peter_V7	Megnunalleghpigaaguq	una:	piniqutepiiglusi	qayughllak	piniqellghem	seghevutestaqii	seghleghqellelghuteghllaget.
B21_04_1Peter_V8	Upughanghulusi	qikeghqufqaafsi.
B21_04_1Peter_V9	Tamaghhaghpesi	allgeghutkaagusi	tunusaneng	atughqameng	ilagpesinun.	Allaaghhiinaat	tunusat	Kiyaghneghmeng	pisi	atuqaqiteki	pinitun.
B21_04_1Peter_V10	Tunusalget	akuzimun	akuzilit	Kiyaghneghem	akuzitanganeng.	Tunusalget	qepghhaatimun	qepghhaatilit	iknaqellelighluteng	Kiyaghneghem	tuunegkaaneng.	Enkaam	salleghpesigun	tamaghhaakun	Kiyaghneq	usuqellengellequq	Jesus	Christ-akun.	Ellngan	pikaak	nighughqelleqlu	aghtughyaghqaanghilleqlu	quunperugllak	kenlengunaan.	Amen.
B21_04_1Peter_V11	Piniqegkamni	ilakumtaamni,	quupkaghpenasi	seghleliighrukutaaghllaget	kaaskangisi	nanghiighsaghaghnalusi.	Nanghiighsaghallesi	allakaayagunghitut.
B21_04_1Peter_V12	Itupill	quyatek	ilallghiisi	Christ-am	ikfiqellghanun	quyangaghllagesqellusi	nighughqellgha	aliightekan.
B21_04_1Peter_V13	Seghlequuqangisi	apalluqluku	maligsaaghtengumalleghsi	Christ-amun,	quyastellelguusi	qayughllak	Kiyaghneghem	Taghneghakek	nighughqengngalghiik	kiyaghtengnguuk	elpesini.
B21_04_1Peter_V14	Ikfiqsaghqaakufsi,	ikfiqegpenasi	yugtaghtengulusi,	teglegniightengulusi,	seghletun	pistengulusi,	nalighmeng	yanutqustengulusi.
B21_04_1Peter_V15	Naqamenraq	ikfiqsaghqaakufsi	Christian-ngutegpesineng,	kaynguyugpenasi	iwernga	usuqnakesi	Kiyaghneq	atiqangisi	Christ-am	aatghaneng.
B21_04_1Peter_V16	Nanqigtilleghqaq	kaatuq,	sivukluni	piinlighllequq	Kiyaghneghem	nengllugutangakun.	Piinlighnaqngukan	whangkutgun,	salleqan'ngam	qaatkusigalnguut	Kiyaghneghem	Pinilghiinun	Ungipaanun?
B21_04_1Peter_V17	Akuzitet	Igaqegkat	pillghistun,	“Elqughutngalghiit	pegnem	yugulikaakuyeng,	avelghasingwaalghiit	Kiyaghneghmeng,	seghleghqestetlu	naten'ngam	yugulillengelleqat?”
B21_04_1Peter_V18	Enkaangam	tamaakut	ikfiqelghiit	apalluqluku	Kiyaghneghem	piyukellgha,	elqughulluteng	pillequt,	neghyukulleqiitlu	unguvasiteng	ataasiighmelngughmun	Ulimaghistemun.
B21_05_1Peter_V5	Tawateghpigaq	elpesi	uyuqlighni	malighqutaqlusi	siivanlleghnun.	Qamagllusi	qusevgutullusi	qayughllak	Akuzitet	Igaqegkat	pikaagut,	“Kiyaghneghem	kipullegmun	ayuqii	qukaayugneghet,	iwernga	kayusighaqii	qusevegngalghiit.”
B21_05_1Peter_V1	Sameng	piighsuganka	Elder-et	yughaghvigpesinilnguut.	Whangallu	Elder-nguunga,	esghapakaqegkegkallu	Christ-am	ikfiqellgha,	ilasaghqaagungallu	Christ-am	aangelleghllaganun	Kiyaghneghem	aliightekagu.
B21_05_1Peter_V2	Enkaam	qeleghyugamsi	Elder-eni	whaten:	Penniighniightengutek	Kiyaghneghem	penniighitnun;	neghyukutkaqii	elpesinun	aflengakesqelluki.	Aflengakiteki	qayughllak	aflengaksukesi,	nakaan	qayughllak	piyaghqaategpesineng.	Kiyaghneghem	tawaten	pisqesugiisi.	Aflengakiteki	nakaan	akileghtuusangepigesnaghnalusi,	iwernga	qayughllak	kayusighyugukesi.
B21_05_1Peter_V3	Agghitkaqegpenaki	aflengakegkasi,	iwernga	maligsugnaghqitek	ellngitnun.
B21_05_1Peter_V4	Enkaam	Igleghutistengat	Penniighniightet	tagikan	allgeghullequsi	pinighnapiglleghhiimeng	qaghpameng	qelmeghiisaghqaanghilngughmeng.
B21_05_1Peter_V5	Enkaangam	elpesineng	katam	qusevegngatek	Kiyaghneghmun	aghtughyaghqaanghiteghllagmun.	Taagken	quulvaghlleqiisi	nakmikegkamini	aghneghmi.
B21_05_1Peter_V6	Qamaglluki	sumeghyalitkegkasi	pegteki	ellnganun,	qayughllak	aflengakngwiisi.
B21_05_1Peter_V7	Liisimalusi,	kelengalusi.	Anguyagsi	Tughneghaq	igleghanguuq	uginilghiitun	lion-etun,	ivaghiiquq	kina	naafqennaluku.
B21_05_1Peter_V8	Ayaklighteggu	Tughneghaq	ayepsugilngughqun	ugpeqilleghpesigun,	liisimakluki	ugpeqaalgutesi	nunataghhaanilnguut	tawaten	ellngitlu	ikfiqnguut.
B21_05_1Peter_V9	Iwernga	natengiighhaq	ikfiqelleghpesi	kingunganeng,	Kiyaghneghem	piniqingaghllagem	tamanganun,	ellngan	katam	nallghusaalleqiisi	sameng	tamaghhaaneng.	Ugpeqillesi	iknaqughsaghlleqii,	ayepsugighsaghlleqii,	aghuliilkaaghtesleqii.	Kiyaghneghem	nakmikegkaqiisi	Christ-akun	ilatesqellusi	kenlengilngughmun	aangelleghllagminun.
B21_05_1Peter_V10	Qamaglluku	aghtughyaghqaanghilleq	ellngan	pikaa	quunperugllak!	Amen.
B21_05_1Peter_V11	Silas	ataasiighmelnguuguq	ugpeqaalguta;	igaataqaanga	takestaaghhaghteggun	latamkun	elpesinun.	Latanka	Kiyaghneghem	piniqellepiiganeng	ayuqut.	Ungipaatamsillu	kayemamsillu	kiyaghtekestiisqellusi	piniqellghani.
B21_05_1Peter_V12	Ugpeqaalgutesi	Babylon-melnguut,	elpesistun	Kiyaghneghem	nakmikegkaqii.	Ellngitallu,	ighneghmallu	Mark-em	piniqiisinguq.
B21_05_1Peter_V13	Quyakutaqitek	naalleghqun	Christ-am	piniqellghakun.	Nekeggmelleq	tamaghhaghpesinilli	Christ-am	piliitkiitni.
B22_01_2Peter_V1	Ukut	latat	Simon	Peter-meng	pinguut.	Qepghaghtekaangallu,	apostle-kaangallu	Jesus	Christ-am.	Lataaqamsi	qamagllusi	allgeghutkani	ugpeqilleghmeng	whangkutestun	ayuqelghiimeng.	Allgeghtekaqaghput	ugpeqilleghput	elqughutngallghakun	Jesus	Christ-am,	Kiyaghneqegkefutlu	Yugulighistekegkefutlu.
B22_01_2Peter_V1	Piniqellghenkuk	nekeggmellghenkuk	wata	nulalik	elpesini	liisimakelleghpesigun	Kiyaghneqlu	Jesus-lu	Ataneghput.
B22_01_2Peter_V2	Jesus	aghtughyaghqaanghillelguuq	Kiyaghneghmeng.	Taaggun	aghtughyaghqaanghilleghqun	tuunegkaqiinkut	sameng	tamaghhaaneng	aklukegkamnneng	kiyaghtesqelluta	Kiyaghneghyuneghtuluta.	Tamaakut	allgeghtekaqaput	qayughllak	liisimakegkefut	Jesus.	Tuqlughiinkut	ilatesqelluta	quulvalleghminunllu	pinilleghminunllu.
B22_01_2Peter_V3	Aghtughyaghqaanghilleghmikun,	Jesus-em	tuunegkaqiinkut	akequsamineng	megnunapiglleghhiinengllu	pivagnapiglleghhiinengllu.	Tamaagun	akequsatgun	Kiyaghneghem	ilatesleqiisi	nangaghneghminun.	Taagken	anagyaqlegughlleqasi	seghleghem	piyukellghi	nunamelnguut	naafqiiyaqleget	elpesineng.
B22_01_2Peter_V4	Kiyaghneghem	nangaghnelitkaqutanganeng	elpesi,	taakunginaghhaagneng	pinaqellghaghsi	qamaglluku	ilateki	ukut	ugpeqilleghpesinun:	ugpeqilleghpesinun	ilateggu	pinilleq,	pinilleghpesinun	ilateggu	liisimalleq,
B22_01_2Peter_V5	liisimalleghpesinun	ilateggu	nuqetutilleq,	nuqetutilleghpesinun	ilateggu	aghuliilkaamalleq,	aghuliilkaamelleghpesinun	ilateggu	Kiyaghneghyuneghtulleq,
B22_01_2Peter_V6	Kiyaghneghyuneghtulleghpesinun	ilateggu	nangllekututelleq	ugpeqaalgutegpesinun,	nangllekututelleghpesinun	ilateggu	piniqelleq.
B22_01_2Peter_V7	Tamaakut	atuqngukufsiki,	nulastekufsikillu	kayusiilleqiisi	atughqaalusillu	kayutkaghqaalusillu	liisimakelleghpesigun	Ataneghput	Jesus	Christ-a.
B22_01_2Peter_V8	Iwernga	kitum	alngunak	atuqenghilkumiki	tamaakut,	amugtapigtuq	enkaam	esghaatepagningituq.	Puygukaqaallu	Kiyaghneghem	ukmangiqaqegkanga	seghleghqelleqsaqanganeng.
B22_01_2Peter_V9	Enkaangam	ugpeqaalgutemni,	nalluneqniighwaaghteggu	Kiyaghneghem	tuqluqaqiisillu	nakmikegkaqiisillu.	Tawaten	pikufsi	taawa	iqiteqaghhnaanghitusi	Christ-ameng.
B22_01_2Peter_V10	Enkaam	Kiyaghneghem	quyakusiqeghllaglusi	iteghtesleqiisi	kenlengilngughmun	Ataneghpagullghanun	Atanemtallu	Yugulighistemtallu	Jesus	Christ-am.
B22_01_2Peter_V11	Qaywa	liisimakeghngaaghpesiki	taakut	ipapillghet,	sagiqutngughngaaghpesikillu	qaatkennaluki,	iiwleng	neqangughlleqamsi	taakuneng	ipapilleghneng	elpesinun	apeghtuutkamnneng.
B22_01_2Peter_V12	Sumemni	itagnaghtuq	neqangughtaataqumsi	tamaakuneng	unguvangulunga.
B22_01_2Peter_V13	Liisimakaqa	tuquyaghtughtunga	qayughllak	Atanemta	Jesus	Christ-am	ungipaatekestaqaqaanga.
B22_01_2Peter_V14	Pinaqelqa	qamaglluku	apeghtughamsi	tamaaken,	enkaam	tuqulleghma	kingunganeng	neqaataqelleqasi.
B22_01_2Peter_V15	Atuqumangitaput	peghqiniqutngwaaghluki	ungipaghaatengllaqat	aapghaqngamtekek	elpesinun	aghtughyaghqaanghillghallu	tagillghallu	Atanemta	Jesus	Christ-am.	Whangkuta	katam	iyeghlluwaamnneng	esghaqaqaghput	ellngan	aangelleghllaga.
B22_01_2Peter_V16	Jesus-em	allgeghtaqngagu	quulvalleqlu	nighughqelleqlu	Kiyaghneghmeng	Atameng,	nagaquqaqaa	menga	Kiyaghneghem,	Qulighpigaalghii	Nighughqengngaghllak.	Atam	pikaqaa,	“Unanguuq	piniqepigtekegka	Ighneqa,	efquqepigtekegka.”
B22_01_2Peter_V17	Whangkuta	whangkunneng	katam	nagatkaqaghput	ma	qilagmeng	Jesus-metaqngamta	agleghnalghiimi	naayghami.
B22_01_2Peter_V18	Tamaaken	apalluqluku	whangkunni	nalluneqnaqraggiitut	uuknaliqistet	uuknaliqutkegkiit	ipangutangi.	Elpesinun	pinighllequt	sumeghtaghaatkengngwaaqufsiki	uuknaliqutkegkiit,	qayughllak	kenelghutam	kuukgutellghatun	ayuqut	mamlegmun.	Tawatetekestaghtek	kenlanga	Christ-am	tagilleghqaan	aghneghanun.	Taagken	nighuga	kuukgullequq	ilugpesinun,	unaangum	ighaleqetaaghatun	ayuqluni.
B22_01_2Peter_V19	Liigikngwaaghyaghqaqaghsi	una:	Kitum	alngunak	ellmineng	katam	liigikepagningitii	sameng	pisiitangi	uuknaliqellghet	Akuzitnilnguut	Igaqegkani.
B22_01_2Peter_V20	Uuknaliqistet	nakmikumangitiit	uuknaliqutkesaghqateng.	Itupill	Agleghnalghiim	Taghnegham	uuknaliqistet	akuzitelitkaqii	akuzisqelluki	Kiyaghneghtameng.
B22_02_2Peter_V2	Yulghutet	maligullequt	apeghtughistesighwaaghnun	kayngunalghinun	kiyaghtaallghitnun.	Enkaam	yuget	seghlequughlleqiit	apeghtuusapiget	atuput.
B22_02_2Peter_V1	Sivunghani	agani	uuknaliqistesiighwaaghet	akulngitnisaghtut	Kiyaghneghem	yugitni,	katam	apeghtughistesighwaaghet	akulegpesinillequt.	Nalluneghpesini	apeghtughlleqiisi	iqlengameng	naafqennaluki	ugpeqillesi.	Qaywa	Christ-am	Piliitestengita	tukfiqaqeghngiisteng	itemunnaluki	seghleghqellghitneng,	paninang	piknanighlleqaat.	Enkaam	nuuskagan	ellmeggneng	naafqeslequt.
B22_02_2Peter_V2	Pakigtelleghmegteggun	apeghtughistesighwaaghet	aklungighiyugllequt	elpesineng.	Enkaam	apeghlleqiit	apeghtuusangllaqateng	maningnaluteng	elpesineng.	Ima	neghighhaaneng	Kiyaghneq	Nanqigtistengatlu	Naafqiistengatlu	qaviigatuq	aghyuughyaqlegughllukillu	ayuqii.
B22_02_2Peter_V3	Kiyaghneghem	aghyuughumanginneghitii	yaqulget	seghleghqaqngata,	iwernga	miluutkaqii	hell-mun.	Tawani	pisaghtiighllagmi	qiipraghusighngaat,	utaqiilghiit	Aghneghanun	Nanqigtillghem.
B22_02_2Peter_V4	Neghighluku	Noah	kiyaghtengnguluku,	Kiyaghneghem	aghyuughumanginneghitii	yuget	avelghasingwaaghikat	ellmineng,	enkaam	ulevestekaqaa	nuna.	Iwernga	yugulikaqaa	Noah,	ilangillu	maaghraghvinlek	yuget.	(Noah	ungipaghtengukaaguq	elqughutngalghiimun	kiyaghtaalleghmun.)
B22_02_2Peter_V5	Kiyaghneghem	aghyuuqaqaaklu	neghllagek	Sodom-enkuk	Gomorrah-nkuk.	Naafqegkaqaak	keneghqun	kenlanga	ashes-ngughtellghegkenun.	Enkaam	usputaaghtekaqaak	sayaghqaatangi	yuget	avelghasighwaaghikat	Kiyaghneghmeng.
B22_02_2Peter_V6	Lot	elqughutngalghiinguyaghtuq	yuuk	kiyaghtekaq	akulngitni	tamaakut	seghleghet	yuget.	Aghhutanga	tamaghhaan	seghleliighutkeghllakaqii	unguvasigmikun	esghapagluki,	nagalluki	seghletun	kiyaghtaallghit,	nuqetegpenatengllu	sex-ellghit.	Enkaam	Atanghem	yugulikaqaa.
B22_02_2Peter_V7	Taawa	liitaghput,	Ataneq	liisimakuq	naten	yugulilleghqameng	elqughutngalghiit	yuget,	nanghiighsaghallengenghata.	Kelengakngwiillu	seghleghet	yuget	aghyuullengelleghmelnguut,	utaqiimaluki	Aghneghanun	Nanqigtillghem.
B22_02_2Peter_V9	Taana	aghyuulleq	kiyang	tamaakunun	ayuquq	maligullghiinun	yugusimeng	seghletun	piyukelleghllagitnun,	qaatkusugigalngughnunllu	kitumun	alngunak.	Tamaakut	apeghtughistesighwaaghet	tetugigatutlu	ellminguyugneghuutlu.	Alingegpenateng	seghlequughaqiit	nighugrakegtat.
B22_02_2Peter_V10	Yaqulget	iknaqataghaghtut,	aghtughyaghqaanghitaghaghtut	taakuneng	nighugrakegtaneng,	paninang	sivungani	Atanghem	anaggusimaninaanghitiit	nighugrakegtat.
B22_02_2Peter_V11	Iwernga	tamaakut	apeghtughistesighwaaghet	seghlequughaqiit	sangwaat	liigikegpenaki.	Teghikusastun	sumeghtaghaghpagningilnguugut.	Tuqutellengellequt	teghikusastun	allgeghluteng	teghigtughluki	tuqutkat.
B22_02_2Peter_V12	Uglalghiit	ikfiqestaqiit	enkaam	Kiyaghneghem	ikfiqesleqii.	Talwa	aghneraaghinaghmi	meghuuteghllagaqut,	yugusimengllu	seghleghet	piyukellghit	atuqaqiit.	Kayngusaghaateghllagaqut	neqenghaghqelgusiimalusi,	enkaam	akulegpesini	nukeggnaghqegkastunllu	ellmiigutkastunllu	ayuqut.
B22_02_2Peter_V13	Esghaneghmegteki	aghnat	qiliiqaqiit.	Seghleghqesuneghtuut	iwernga	seghleghqellelghutangita	kepsughsigatngwaaghiit.	Manighaqiit	yuget	puughhneqegtat	seghleghqesugesqelluki,	pakignepigtutlu.	Tamaaken	apalluqluku	Kiyaghneghem	aghyuughyaghqaqii!
B22_02_2Peter_V14	Tamaakut	apeghtughistesighwaaghet	ugpeqnaniqaqiit	apeghtuusapiget.	Enkaam	aghulaqegkaagut	Balaam-em	pillghatun	pinaluteng.	(Ighneqsaqanga	Beor-em.)	Quyaaquq	yuget	akileghtunghatni	seghletun	pisqelluku.
B22_02_2Peter_V15	Iwernga	donkey-m	akuzipagningilnguum,	yugem	mengakun	ineghtekaqaa	Balaam.	Enkaam	aghuliightekaqaa	uuknaliqista	sumeghneghiilliqellghaneng.
B22_02_2Peter_V16	Tamaakut	apeghtughistesighwaaghet	paatqastun	sengngustun	ayuqut,	qilagwaaghestunllu	ayuqut	anuqeghllagem	tengtekangi.	Kiyaghneghem	nekaghqangllaatkaqii	pisaghtiighllagmi.
B22_02_2Peter_V17	Aghsaaghmikameng	aangaayugtaqut	temngitwhameng	akuzitkelluteng.	Piiqut	itagnaghniluku	malighqutaqelleghqaq	seghleghnun	yugusim	piyukellghanun.	Enkaam	yuget	taaqaqutlu	tawaten	kiyaghtelleghmeggneng,	manighaqiit	tawaten	pinqigtesqelluki.
B22_02_2Peter_V18	Apeghtughistesighwaaghet	ungipaatkaqiit	tamaakut	yuget	itemnganiluki	samun	alngunak	piyukellghitnun,	ellngit	katam	itemngangunghiteghngaaghmeng.	Qepghaghtelaaghuut	seghleghqelleghmeggnun	enkaam	seghleghqellghita	naafqesaqlegwii.	Yuuk	qepghaghtelaaghuuq	alngunak	samun	igleqataqilghiimeng	ellminun.
B22_02_2Peter_V19	Yuget	liitaqngamegteggu	Ataneghputlu	Yugulighistevutlu	Jesus	Christ-a	anagyaghqaqaat	nukeggnaa	nunam.	Iwernga	uteghninqigtekumeng	seghletun	kiyaghtaalleghmeggnun	aaghqutaqesimakumengllu	tamaakunun,	taawa	kiyaghtaallghit	seghleghataghaayaghqaagut	piyuwhaalleghmeggneng.
B22_02_2Peter_V20	Tamaakut	yuget,	liitngwaaghluku	agleghnalghii	qelghusaq	allgeghtekaghteng,	tunutkaqaat.	Itaghnaghataghaghnayaghtut	liisimangisaqumegteggu	elqughutngalghii	kiyaghtaalleq.
B22_02_2Peter_V21	Tawaten	aneghtellghita	ipangughtestaat	yuget	pillghat,	“Qikmim	uteghfikaqaa	mighyaqani,	kurugaqlu	ughvughqegkaq	aglanqiglluni	ugharramun	mingughunneqigtaquq.”
B22_03_2Peter_V3	Liigikngwaaghyaghqaqaghsi	una:	kingulighni	aghneghni	legasiighwaghtelguyaghqaaguq;	tamaakunguut	malighqutaqngalghiit	seghleghnun	piyukegkameggnun.	Legasiighwaatkelleqaat	Kiyaghneghem	akequsaa,
B22_03_2Peter_V1	Ilakumtaamni,	ukut	alghiitkii	latalleghma	elpesinun.	Tamaghhaagkenkun	latalleghma	neqangughtesnaqutkamsi	liisimakegkaghpesineng.	Sumeghtaghiisqesugamsi	tamaakuneng	ipapighqellusi.
B22_03_2Peter_V2	Elpesinun	neqamikesuganka	agleghnalghiit	uuknaliqistet	uuknaliqutkegkiit.	Neqamikesugaqallu	qelghusaq	Atanemta	Yugulighistem	aapqaa	apostle-egpesigun.
B22_03_2Peter_V3	whaten	pillequt,	“Jesus	akeqikaaguq	taginqiglleqniluni.	Naagu?	Ima	sivuneput	tuqulaghaatellghitneng,	paninang	sangwaa	qamaglluni	almesiqaqaa	nunam	piinlillghaneng.”
B22_03_2Peter_V4	Nakmiiqaagut	avelghasingwaaghnaluku	una	ipapilleq:	neghighluku	Kiyaghneghem	akuzitmikun	ulimakaqaa	qilaga,	ulimakaqaallu	nuna	meghmeng,	meghqunllu.
B22_03_2Peter_V5	Taagken	Kiyaghneghem	meghmeng	ulevesluku	nuna	naafqegkaqaa.
B22_03_2Peter_V6	Iwernga	taaggun	akuzitkun	Kiyaghneghem	aflengakaqii	qilagallu	nunallu	naafqesaghqaaluki	keneghqun.	Aflengaknguut	kenlanga	aghneghanun	nanqigtillghem.	Tawanillu	aghneghmi	naafqelleqii	yuget	avelghasingwaaghikat	ellmineng.
B22_03_2Peter_V7	Ilakumtaamni,	puygugpenaan	una!	Ataneghmi	aghneq	ataasiq	thousand	ayumiqullghestun	ayuquq,	thousand	ayumiqullghet	ataasitun	aghneghtun	ayuquq.
B22_03_2Peter_V8	Ataneq	egnaanginneghituq	akequsani	piyaghqaaluku,	ilangita	yuget	sumeghtaghallghistun.	Yeghlegi	nekeggmetutaqiisi	qayughllak	kina	alngunak	iflayugunghilkanga.	Itupill	tamaghhaan	yuuk	avuteghqesqesugaa	seghleghqellghitneng.
B22_03_2Peter_V9	Iwernga	Aghnegha	Atanghem	tagillequq	teglegniightetun.	Tawani	Aghneghmi	qilaga	aviighusaghqaaguq	eftughuuteghllagmeng.	Sangwaat	qamaglluteng	qilagamelnguut	kenghem	ughuglleqii.	Qamagllutengllu	nunamelnguut	paneghllequt.
B22_03_2Peter_V10	Qamaglluteng	tamaakut	ughugyaghqaatangitneng,	elpesi	yugni	natelnguunaqetsi?	Kiyaghtaallesi	pelungillit,	Kiyaghneghmunllu	ayuqlit,
B22_03_2Peter_V11	utaqiimalusi	Aghneghanun	Kiyaghneghem.	Pinaqellghaghsi	qamaglluku	pinitun	pitek	aghneq	tagiragkiighesqelluku.	Tawani	aghneghmi	kenghem	naafqelleqaa	qilaga,	maatneghemllu	ughuglleqii	sangwaat	qamaglluki	qilagamelnguut.
B22_03_2Peter_V12	Iwernga	whangkuta	utaqiinguukut	Kiyaghneghem	akequsaqegkaaneng.	Pikaaguq	nutaghameng	qilagangllaghlleqniluni	nutaghamengllu	nunangllaghlleqniluni.	Tawani	elqughutngalghiinginaat	kiyaghllequt.
B22_03_2Peter_V13	Enkaangam	ilakumtaamni,	utaqiimalusi	tawavek	Aghneghmun	pinaqellghaghsi	qamaglluku	pelungiteklu	afkuyiiteklu	Kiyaghneghem	esghaamallghani.	Nekeggmeteklu	Ellngani.
B22_03_2Peter_V14	Sumeghmikiteggu	Atanemta	nuqetutillgha	elpesineng	yugulillengesqeqaghllusi.	Piniqegkamta	ugpeqaalgutemta	Paul-em	aapqaqii	taakut	ataasit	lataaqngamisi	peghqinellelighluni	Kiyaghneghtameng.
B22_03_2Peter_V15	Latatkegkaqii	tamaakut	qamaglluki	latamikun.	Nalighneghi	Paul-em	latangan	liigikneghlluguut.	Yuget	liigikellepagilnguut,	ugpeqillepagilnguut	allangughtaqiit	sameng	pisiitangi	latanganilnguut.	Tawatenllu	piiqiit	ilangi	Akuzitet	Igaqegkat	enkaam	naafqengnguut	ellmeggneng.
B22_03_2Peter_V16	Ilakumtaamni,	liisimakutegpesineng	saaqutangi	qaatkusigalnguut	liilightuusanun,	kelengatek.	Aghulaqutestegpenasi	anaggutngalghiinun	apeghtughillghitnun.	Tawaten	pikufsi	malghuklinaanghitusi	ugpeqegkaghpesineng.
B22_03_2Peter_V17	Iwernga	nagneghtek	wataqaaghaq	liisimakluku	Jesus	Christ-a,	Ataneghput,	Yugulighistevut,	nagneghteklu	wataqaaghaq	piniqellghakun.	Enkaam	Christ-a	usuqelteggu,	quulvaalteggu	maaten,	quunperugllaklu!	Amen.
B23_01_1John_V1	Taana	piinlighyuwhaalleghmeng	ayuqelghii:	nagaquqaghput,	esghaqaghput	whangkuta	katam	iyemnneng,	esghapakaghput,	saaftekaghput	iiggemnneng,	taananguuq	Akuzin	unguvalleq.
B23_01_1John_V1	Taana	unguvalleq	esghaghyaghqaaghtestaqngan	esghaqaqaghput;	enkaam	whaa	aapghaghputlu	ungipaqaghputlu	elpesinun	taana	kenlengilnguq	unguvalleq	Atamesalghii,	esghaghtestekaq	whangkunnun.
B23_01_1John_V2	Aapghaghput	elpesinun	sangwaa	esghaqaghputlu	nagatkaghputlu	ilatesqellusi	whangkunnun,	ilatngallemnnunllu	Atamun,	Ighneghanunllu	Jesus	Christ-amun.
B23_01_1John_V3	Latatkaput	tamaakut	quyalleghput	iighwiisqelluku.
B23_01_1John_V4	Una	ungipaq	nagaquqaghput	Ighneghaneng	Kiyaghneghem	apeghnaqaghput	elpesinun,	Kiyaghneghnguq	nighuguuq,	mamlelleqraggiituq.
B23_01_1John_V5	Iwernga	ilatnganikumta	ellnganun	naqam	paninang	mamlegmi	kiyaghtengnguluta,	iqlengiqnguukut,	atuqigataghputlu	ipapighqelleq.
B23_01_1John_V6	Iwernga	nighugmi	kiyaghtekumta	ellngan	nighugmetellghatun	taawa	ilatngaakut	ilamnnun,	aawanllu	Jesus-em,	Kiyaghneghem	Ighneghan,	ukmangiiwiinkut	tamaghhaaneng	seghleghqellemnneng.
B23_01_1John_V7	Seghleghqellghinnikumta	puughtengnguukut	whangkunneng	katam,	ipapighqellghitukutlu.
B23_01_1John_V8	Iwernga	aapqumteki	seghleghqelleput	Kiyaghneghmun,	seghevusaghqaqiinkut	seghleghqellemnneng,	ukmangighyaghqaqiinkutlu	tamaghhaaneng	anaggutaghallemnneng	qayughllak	ataasiighmetuqlu	elqughullunillu	ayuqelghiinguuq.
B23_01_1John_V9	Seghleghqigannikumta,	Kiyaghneq	iqlengiqestengughlleqaghput,	akuzitangillu	atuqngunghitaput.
B23_02_1John_V2	Ellnganguuq	iqitusiq	seghleghqellemnnun,	whangkunginaamta	seghleghqellemnnun	pingunghituq,	iwernga	tamaghaghllagan	yugem	seghleghqellghanun	ayuquq.
B23_02_1John_V1	Taghnughhaghhamni,	whaten	latangwaamsi	seghleghqefqaafsi	pisqellusi.	Iwernga	kina	alngunak	seghleghqegkan	Jesus	Christ-am	elqughutngalghiim	maniguututaqiinkut	Atamun.
B23_02_1John_V2	Esgha	whaten	ipapighqutkesaghqaghput	liisimakilleghput	Kiyaghneghmeng,	qaatkellemteggun	qelghusii.
B23_02_1John_V3	Kina	whaten	pilghii,	“Liisimakaqa	Kiyaghneq,”	naqam	qaatkegpenaki	qelghusii,	iqlengiqestenguuq,	nallukaallu	ipapighqelleq.
B23_02_1John_V4	Iwernga	kitum	alngunak	qaatkegkumiki	Kiyaghneghem	akuzitangi,	piniqillgha	Kiyaghneghmun	ipapestaaq	iighwiqaaguq,	tawaten	ipapighqutkesaghqaqaghput	ellnganitulvut.
B23_02_1John_V5	Kina	alngunak	pilghii	kiyaghtengnguniluni	ellngani,	kiyaghsaghqaaguq	Jesus	Christ-am	pillghatun.
B23_02_1John_V6	Piniqegkamni,	una	qelghusaq	latatkegkegka	elpesinun	nutaghaanghituq.	Taananguuq	neghightaq	qelghusaq	nagatkayugsi	ima	piinlighyuwhaalleghmeng,	taana	ungipaaguq	nagatkayugsi.
B23_02_1John_V7	Iwernga	una	qelghusaq	latatkegkegka	elpesinun	nutaghaaguq.	Taam	ipapighqellgha	esghaghluni	ayuquq	Christ-akunllu	elpesigunllu	qayughllak	mamlek	aga	naghughtengnguuq,	nighupik	kuukgutnguuq.
B23_02_1John_V8	Kina	alngunak	pilghii	nighugmenniluni	naqam	ugumikluku	ugpeqaalgutni,	paninang	mamlegmelnguuguq.
B23_02_1John_V9	Kitum	alngunak	piniqegkumigu	ugpeqaalgutni	nighugmi	kiyaghtengnguuq,	nighugmetutmineng	naagtusighqiituq.
B23_02_1John_V10	Iwernga	kitum	alngunak	ugumikegkumigu	ugpeqaalgutni,	mamlegmetuq.	Igleghtengnguuq	mamlegmi,	talwa	nallukuq	navek	pingutni	qayughllak	mamlegem	ayaastekaqaa.
B23_02_1John_V11	Taghnughhaghhamni,	lataaqamsi	qayughllak	seghleghqellesi	seghevutellengegkaagut	apalluqluku	Christ-a.
B23_02_1John_V12	Atani,	lataaqamsi	qayughllak	liisimakegkesi	ellnga	piinlighyuwhaalleghmeng	ayuqelghii.	Nukalpigani,	lataaqamsi	qayughllak	kayaalqegkaqegkesi	Tughneghaq.	Taghnughhaghni,	lataaqamsi	qayughllak	liisimakegkesi	Ata.
B23_02_1John_V13	Atani,	lataaqamsi	qayughllak	liisimakegkesi	ellnga	ima	piinlighyuwhaalleghmeng	ayuqelghii.	Nukalpigani,	lataaqamsi	qayughllak	iknaqelghiisi,	akuzitangillu	Kiyaghneghem	ilugpesinilnguut,	kayaalqegkaqegkesillu	Tughneghaq.
B23_02_1John_V14	Piniqegpenaan	nuna	talwa	sangwaa	alngunak	nunam	pinga.	Kitum	alngunak	piniqegkumigu	nuna,	piniqellghituq	Atamun.
B23_02_1John_V15	Ukut	esgha	qamaglluki	nunam	pingi:	sangwaa	yugusim	piyukellgha	seghleghqusiqaqelghii,	iyem	qiliightestellgha,	sangwaatlu	yuget	qukaayugutkaqegkangit	nunami	whani.	Taakut	Atameng	pingunghitut,	nunameng	pinguut.
B23_02_1John_V16	Nuna	aviighutnguuq,	tamaakutlu	seghleghqusiiwaqelghiit	yugem	piyukaqegkangi;	iwernga	kitum	atuqegkumigu	Kiyaghneghem	piyukellgha	kiyaghsaghqaaguq	quunperugllak	kenlengunaan.
B23_02_1John_V17	Taghnughhamni,	kenla	qantaghalliighaghtuq!	Ungipaatkaagusi	Anguyakilghii	Christ-ameng	tagilleqniluku,	whaa	maaten	uglapiglleghiit	anguyakilghiit	Christ-ameng	allgeghtuutngwaaghluteng	ayuqut,	enkaam	liisimakaghput	kenla	qantaghalliighaghtuq.
B23_02_1John_V18	Tamaakut	whangkunnisaghtut	iwernga	unitkaqiinkut	qayughllak	ilatngwaaghumangilnguut	whangkunnun.	Ilatngwaaqaayaqumeng	uninnayanghitiinkut.	Unitelleghmegteggun	liigikestengngwaaghaat	ilatngwaaghumangitelleghteng	whangkunnun.
B23_02_1John_V19	Iwernga	elpesi,	Christ-am	kuuvegkaqiisi	Agleghnalghiigneng	Taghneghagneng	enkaam	qamagllusi	liisimakaghsi	ipapighqelleq.
B23_02_1John_V20	Latangustemsii-i	ipapighqelleq	nallukutegpesineng?	Nakaa,	latangwaamsi	liisimakutegpesineng.	Liisimakegkesillu	iqlengiqelleq	ipapighqelleghmeng	pingunghilnguq.
B23_02_1John_V21	Kina	iqlengiqestengwaa?	Iqlengiqestenguuq	whaten	pilghii,	“Jesus,	Christ-angunghituq.”	Taananguq	anguyakilghii	Christ-ameng	qayughllak	ighsakegkek	Atankuk	Ighneghenkuk.
B23_02_1John_V22	Kitum	alngunak	ighsakegkumigu	Ighneq,	Atallu	ighsaksaghqaqaa;	kitum	alngunak	tugukliqumigu	Ighneq,	Atallu	tuguklighyaghqaqa.
B23_02_1John_V23	Enkaangam	iiwleng	neqamikluku	apeghtuusaq,	apeghtuusaqegkaq	elpesinun	ugpeghyuwhaalleghpesineng	ima.	Atuqumanginaqufsigu	nagaquqaghsi	taawa	iiwleng	Ighneghmellequsillu	Atamellequsillu.
B23_02_1John_V24	Unanguuq	akequsaqegkaa	tuunelleqniluku	whangkunnun,	kenlengilnguq	unguvalleq.
B23_02_1John_V25	Latasiqanka	elpesinun	tamaakut	puughtinaqutkelghiit	elpesineng	apalluqluki.
B23_02_1John_V26	Iwernga	elpesi	Christ-am	kuuvikegkaqiisi	Taghneghagmineng.	Taghneghakek	ilugpesinitutmegneng	alla	kina	alngunak	Apeghtughisteksugnaanghitaghsi,	qayughllak	Taghneghagkenka	apeghtughaqiisi	sameng	tamaghhaaneng.	Apeghtuusii	ipanguut,	temngingunghitut	enkaam	Taghnegham	apeghtulghatun	Christ-ametekestaghtek.
B23_02_1John_V27	Taghnughhamni,	Christ-ametekestaghtek	enkaam	uka	aliiqan	ilutuyaghqaaluta,	iighnaqefqaamta	kaynguyugem	ellnganeng	pilghaakut	tawani	Aghneghmi	tagillghani.
B23_02_1John_V28	Liisimakegkesi	Christ-a	elqughutngalghii.	Enkaam	liisimaksaghqaqasi	kinkut	alngunak	elqughutngaan	pikayuget	Kiyaghneghem	taghnughhaqii.
B23_03_1John_V3	Taana	kitum	alngunak	ellmineng	sighimakegkumigu	Christ-akun	pelungighsaghyaghqaaguq,	katam	Christ-am	pelungitellghatun.
B23_03_1John_V1	Esghaqaghtegguqun	Atam	piniqimalleghllaga	whangkunnun,	avaqutaqniiqiinkut	ellminun,	ipa	avaqutaqiinkut.	Tamaaken	apalluquluku	nunam	yugan	nallukiinkut	qayughllak	nallukegkangat	Kiyaghneq.
B23_03_1John_V2	Piniqegkamni,	taawa	avaqutaqegkanginkut	Kiyaghneghem,	iwernga	salin	whateghlluwaaq	liigikigataghput	naten	lliilleghqaghput.	Iwernga	liisimakaghput,	Christ-a	aliiqan	ellngatun	ayuqellequkut	qayughllak	esghaghlleqaghput	legan	tawatelluku.
B23_03_1John_V3	Kina	alngunak	seghlleghqegkayuk	qaatkusigatuq	Kiyaghneghem	Liilightuusaanun.	Seghleghqellghuuq	qaatkunneghitelleq	Kiyaghneghem	Liilightuusaanun.
B23_03_1John_V4	Liisimakaghsi	Christ-a	allgeqaaguq	iqinnaluki	seghleghqelleput,	ellnga	seghleghqellghituq.
B23_03_1John_V5	Kina	alngunak	Christ-ami	kiyaghlleghhii	seghleghqumanginaghnaangituq.	Kina	alngunak	seghleghqumanginaqumi,	liigikumangitaallu	nallukaqaallu	Christ-a.
B23_03_1John_V6	Taghnughhaghhaghni,	kitumun	alngunak	puughtestegpenasi!	Kina	alngunak	elqughulluni	pikayuk	elqughutngaaq	katam	Christ-am	elqughutngallghatun.
B23_03_1John_V7	Kina	alngunak	seghleghqumanginalghii	Tughneghaam	pikaa	qayughllak	Tughneghaq	seghleghqengngulghii	ima	piinlighyuwhaalleghmeng.	Ighnegha	Kiyaghneghem	allgeqaaguq	una	apalluqluku,	naafqennaluku	Tughneghaam	qepghaqaa.
B23_03_1John_V8	Kina	alngunak	taghnughhaa	Kiyaghneghem	seghleghqumanginiigatuq	qayughllak	Kiyaghneghem	nangaghnegha	ellnganilnguq;	qayughllaklu	Kiyaghneq	Atakegkanga,	enkaam	seghleghqumanginaghnaanghituq.
B23_03_1John_V9	Whaten	liisimaksaghqaqaput	Kiyaghneghemllu	avaqutii,	Tughneghaamllu	avaqutii:	kina	alngunak	elqughulluni	pingigalnguq	nalighmeng	ugumikingalghii	yulgutmineng	Kiyaghneghem	avaqutaqenghitaa.
B23_03_1John_V10	Ungipaq	nagaquqaghsi	piinlighyuwhaalleghpesineng	unanguuq:	piniqutusaghqaagukut.
B23_03_1John_V11	Cain-etun	ayuqsaghqaanghitukut.	Cain	Tughneghaam	pikaa	enkaam	tuqutkaqaa	ellmi	katam	anglegutni.	Sangan	tuqutagu?	Qayughllak	sallghi	anaggutngalghiit	naqam	anglegutangan	sallghi	elqughutngalghiit.
B23_03_1John_V12	Ugpeqaalgutemni,	saghiighayugpenasi	nunam	yugan	ugumikegkangisi.
B23_03_1John_V13	Liisimakukut	tuqumeng	alpakaagukut	unguvalleghmun	qayughllak	piniqegkeput	ugpeqaalguteput.	Kina	alngunak	piniqingigalnguq	paninang	tuqumetuq.
B23_03_1John_V14	Kitum	alngunak	ugumikegkumigu	ugpeqaalgutni	yugtaghtenguuq.	Liisimakaghsi	yugtaghtem	ilungani	kenlengilnguq	unguvalleq	kiyaghtengngunghituq.
B23_03_1John_V15	Whaten	esgha	liisimakegkefut	piniqelleq	sangutanga:	Christ-am	tuunellghakun	unguvalleni	whangkunnun.	Enkaam	whangkutallu	tuunelteki	unguvalleput	ugpeqaalgutemnnun.
B23_03_1John_V16	Kitum	alngunak	naamaghmi	kiyaghtaaghem	esghaghluku	ugpeqaalgutni	aklumalghii	nangllekenghilkumigu,	naten'ngam	Kiyaghneghem	piniqellgha	ilunganilleqa?
B23_03_1John_V17	Taghnughhaghhaghni!	Piniqiyaghqaanghitukut	akuziteraaghinaghteggunllu	akuzillemteggunllu.	Yeghlegi	piniqilta	ipapighqelluta	nangaghnemteggun.
B23_03_1John_V18	Enkaangam	liisimakellequkut	Kiyaghneghmun	ipapighqelleghmun	pikutfut.	Seghleghninemtallu	Kiyaghneghem	sivungani	nalluneqsuknaanghitaghput	seghevutingallgha	qayughllak	Kiyaghneq	aangataghaghtuq	seghleghyugngallemnneng,	liisimakegkangallu	sangwaa	tamaghhaan.
B23_03_1John_V19	Piniqegkamni,	seghleghninghilkumta	tetugnaanghitaghput	Kiyaghneq.
B23_03_1John_V21	Aapnemtallu	sameng	alngunak	allgeghutaqukut	ellnganeng	qayughllak	qaatkaqegkeput	qelghuusii,	atuqaqegkeputlu	efqughnalghiit	ellngani.
B23_03_1John_V22	Una	esgha	qelghusaa:	whangkunnun	ugpeqesqelluku	Ighneghmi	aatgha	Jesus	Christ-am,	piniqutullutallu	Christ-am	qelellghatun.
B23_03_1John_V23	Kitum	alngunak	qaatkegkumiki	Kiyaghneghem	qelghuusii	kiyaghtengnguuq	Kiyaghneghmi,	Kiyaghneq	ellngani.	Whaten	esgha	liisimakegkefut	Kiyaghneghem	whangkunnitellgha:	Taghneghagnekun	tuunegkamikun	whangkunnun.
B23_04_1John_V4	Taghnughhaghni,	elpesi	Kiyaghneghem	pikutanganeng,	kayaalqegkaqasi	tamaakut	qayughllak	ilugpesinilnguq	aghtughyaghqaanghitaghaghtuq	nunamelngughmeng.
B23_04_1John_V1	Piniqegkamni,	ugpeqegpenaki	qamaglluki	taghneghat.	Yeghlegi	liigiknaqaqiteki	Kiyaghneghmeng	pingutangi,	qayughllak	uglapiglleghhiit	uuknaliqistesighwaaghet	mingisimaat	nunami.
B23_04_1John_V2	Esgha	whaten	liisimaksaghqagsi	Kiyaghneghmun	Taghneghaqutkek:	tamaghhaghmi	taghnegham	aapqagu	Jesus	Christ-a	yuguluni	allgeqaaniluku,	Kiyaghneghtaaguq.
B23_04_1John_V3	Iwernga	tamaghhaghmi	taghnegham	mesiighaaskagu	Jesus	yuguluni	allgeqaanghinniluku	Kiyaghneghtaanghituq.	Taakuk	taghneghak	anguyakilghiimeng	Christ-ameng	pinguuk	nagaquqaghpesineng	tagiiyaghqaanilukek.	Taawa	maaten	kaatngwaaghlutek	nunamun	ayuquk.
B23_04_1John_V4	Tamaakut	nunam	pikii,	apeghtuusiit	nunameng	pinguut,	enkaam	nunam	yugan	nagataqiit.
B23_04_1John_V5	Iwernga	whangkuta	Kiyaghneghem	pikiinkut,	enkaam	kitum	liisimakilghiim	Kiyaghneghmeng	nagataqiinkut.	Tamaakut	ilangita	Kiyaghneghem	pikenghilkangan	nagasigatiinkut.	Enkaam	tawaten	esgha	liisimaksaghqagput	Taghneghakek	ipapighqellghem	nalighmeng	taghneghakek	ipangunghilnguum.
B23_04_1John_V6	Piniqegkamni,	yeqay	piniqututelta	qayughllak	piniqelleq	Kiyaghneghmeng	pinguuq.	Kina	alngunak	piniqingalghii	taghnughhaqaa	Kiyaghneghem,	liisimakaallu	Kiyaghneq.
B23_04_1John_V7	Kitum	alngunak	piniqinghilnguum	nallukaa	Kiyaghneq,	qayughllak	Kiyaghneq	piniqellghuuq.
B23_04_1John_V8	Kiyaghneghem	kayagtekaqaa	taananginaghhaq	Ighneni	nunamun,	unguvallengesqelluta	ellngakun.	Tawaten	pilleghmikun	Kiyaghneghem	kelgutkaqaa	piniqelleni	whangkunnun.
B23_04_1John_V9	Piniqelleq	akuzitkegkegka	whangkuta	piniqelqenghitaghput	Kiyaghneghmun.	Yeghlegi	Kiyaghneghem	piniqelqaa	whangkunnun	kelgutkaa	kayagtelleghmikun	Ighneni	iqitusiiluku	seghleghqellemnnun.
B23_04_1John_V10	Piniqegkamni,	Kiyaghneghem	piniqellgha	whangkunnun	tawateskan	whangkutallu	piniqutusaghqaagukut.
B23_04_1John_V11	Kitum	alngunak	esghiigatngwaaghaa	Kiyaghneq;	piniquskumta	Kiyaghneq	kiyaghtengnguuq	ilumnni,	piniqellghallu	iighwighyaghqaaguq	ilumnni.
B23_04_1John_V12	Kiyaghneghem	tuunegkaqiinkut	ellmi	katam	Taghneghagmineng	enkaam	liisimakaghput	kiyaghtengnguuq	whankunni,	whangkuta	ellngani.
B23_04_1John_V13	Esghaqaqaghput	Ighnegha.	Enkaam	ungipaqngwaaghput	Kiyaghneghmun	kayagtekaqniluku	Yugulighistenguluku	tamaghhaanun	yugnun.
B23_04_1John_V14	Kitum	alngunak	aapqagu	Jesus	Ighneqniluku	Kiyaghneghmun,	Kiyaghneq	kiyaghtengnguuq	ellngani,	ellnga	Kiyaghneghmi.
B23_04_1John_V15	Enkaam	whangkuta	liisimakaghputlu	ugpeqaghputlu	Kiyaghneghem	piniqillgha	whangkunnun.	Kiyaghneq	piniqellghuuq,	enkaam	kina	alngunak	kiyaghlleghhii	piniqelleghmi	kiyaghtengnguuq	Kiyaghneghmi,	Kiyaghneq	ellngani.
B23_04_1John_V16	Enkaam	piniqelleq	iighwightekaaguq	ilumnni	ilutusqelluta	Nanqigtillghem	Aghneghani.	Tawatetukut	qayughllak	Christ-atun	ayuqelghiikut	nunami	whani.
B23_04_1John_V17	Piniqelleghmi	alingelleq	aviituq	qayughllak	iighwiqam	piniqellghem	ighlleqayuwaa	alingelleq.	Enkaangam	piniqelleq	iighwiimangituq	tamaakuni	paninang	alingegkayugni,	qayughllak	alingellelguuq	aghyuulleq.
B23_04_1John_V18	Piniqiiqukut	qayughllak	Kiyaghneghem	sivukluni	piniqegkaqiinkut.
B23_04_1John_V19	Kina	pikumi,	“Piniqaqa	Kiyaghneq,”	naqam	ugumikluku	ugpeqaalgutni,	iqlengiqestenguuq.	Qayughllak	kitum	alngunak	piniqenghilkumigu	ugpeqaalgutni	esghaqayuni,	piniqnaanghitaa	Kiyaghneq	esghiigalkenni.
B23_04_1John_V20	Una	qelghusaqaa	Christ-am	whangkunnun,	kitum	piniqegkumigu	Kiyaghneq,	piniqsaghqaqaa	ugpeqaalgutnillu.
B23_05_1John_V5	Kinangaawa	kayaalqiista	nunameng?	Kitum	alngunak	ugpeqegkumigu	Jesus	Ighneqniluku	Kiyaghneghmun,	taanata	kayaalqiista.
B23_05_1John_V1	Kitum	alngunak	ugpeqngukumigu	Jesus,	Christ-angutanga,	avaqutaqaa	Kiyaghneghem,	kitum	alngunak	piniqegkumigu	Ata	piniqsaghqaqii	avaqutii.
B23_05_1John_V2	Whaten	liisimaksaghqaqaghput	piniqilleghput	Kiyaghneghem	avaqutiitnun:	piniqellemteggun	Kiyaghneq,	qaatkellemteggunllu	qelghusii.
B23_05_1John_V3	Una	piniqellghuuq	Kiyaghneghmun:	qaatkutelleghput	qelghusaanun.	Qelghusii	piyaqnaghllagunghitut,
B23_05_1John_V4	qayughllak	tamaghhaghmi	avaqutaliitkaan	Kiyaghneghem	kayaalqegkaqaa	nuna.	Whaten	esgha	kayaalqesaghqaghput	nuna,	ugpeqillemteggun.
B23_05_1John_V5	Jesus	Christ-anguuq	tagikaq.	Tagikaaguq	meghqunllu	aawhkunllu.	Tagimangituq	meghhiinaghqun	iwernga	meghqunllu	aawhkunllu	tagikaaguq.
B23_05_1John_V6	Taghnegham	aapghaa	taana	ipanguniluku	qayughllak	Taghneghak	ipapighqellghulghiik.
B23_05_1John_V7	Taawa	pingayuguut	aapghistet,	Taghneghak,	meq,	aakwh;	taakut	qamaglluteng	itagnaqulluteng	ayuqut.
B23_05_1John_V8	Ugpeqngukumteki	yuget	aapqiit	whangkunnun,	ipapestaaq	ugpeqataghaghyaghqaqaput	Kiyaghneghem	aapqii.	Kiyaghneghem	apellgha	Ighneghmun	ipanguuq.
B23_05_1John_V9	Enkaam	kitum	alngunak	ugpeqegkumigu	Ighnegha	Kiyaghneghem	qama	ilunganituq	Kiyaghneghem	aapqaa.	Iwernga	kitum	alngunak	ugpeqenghilkumigu	Kiyaghneq	iqlengiqestengllaghlleqaa,	qayughllak	Kiyaghneghem	aapqaa	Ighneghmineng	ugpeqenghilkanga.
B23_05_1John_V10	Una	Kiyaghneghem	aapqaqaa,	Kiyaghneghemnguq	tuunegkaqiinkut	kenlengilngughmeng	unguvalleghmeng,	taana	unguvalleq	Ighneghanituq.
B23_05_1John_V11	Kitum	alngunak	tugukliqumigu	Ighneq,	unguvallelguuq;	kitum	alngunak	tugukliimangilkumigu	Ighnegha	Kiyaghneghem	unguvallengellghituq.
B23_05_1John_V12	Latasiqanka	tamaakut	elpesinun	ugpeqilghiinun	aatghaneng	Ighneghan	Kiyaghneghem,	elpesinun	liisimakesqelluku	kenlengilnguq	unguvalleghsi.
B23_05_1John_V13	Nalluneqsukigataghput	Kiyaghneq;	liisimakaghput	nagataqiinkut	aapnemteggu	sameng	alngunak	piyukellghakun	ayuqelghiimeng.
B23_05_1John_V14	Liisimakegkumteggu	nagatellgha	sameng	alngunak	aaptellemnneng,	liisimakaghput	allgeghutaqukut	tungsiqamnneng	ellnganeng.
B23_05_1John_V15	Kitum	esghaqumigu	ugpeqaalgutni	seghleghqelghii	tuqumun	ayuqenghilngughmeng	yughaatkelligu	enkaam	Kiyaghneghem	tuunligu	unguvalleghmeng.	Akuzitkengngwaanka	yuget	seghleghqellghita	tuqumun	piyaghqaqenghilkangitneng.	Seghleghqellelguuq	tuqumun	ayuqelghiimun.	Iwernga	yughaatkesqengngunghitaqa	tawaten	seghleghqelghii.
B23_05_1John_V16	Qamaglluni	seghletun	pilleq	seghleghqellghuuq.	Iwernga	seghleghqellelguuq	tuqumun	ayuqenghilngughmeng.
B23_05_1John_V17	Liisimakaghput	kina	alngunak	Kiyaghneghem	avaqutaa	seghleghqumanginaghnaanghituq,	qayughllak	Ighneghan	Kiyaghneghem	aflengakngukanga	enkaam	Tughneghaam	seghletun	pinaanghitaa.
B23_05_1John_V18	Liisimakukut	Kiyaghneghem	pikiinkut	qaywa	Tughneghaam	igleghutngughngaagu	qamaglluku	nuna.
B23_05_1John_V19	Liisimakaghput	Ighneghan	Kiyaghneghem	tagiluni	liigikestekaqiinkut	liisimakesqelluku	Kiyaghnepik.	Kiyaghnepigmetukut	Ighneghanitutemnneng	Jesus	Christ-ami.	Taanata	Kiyaghnepiklu	kenlengilnguqlu	unguvalleq.
B23_05_1John_V20	Taghnughhaghhaghni,	iqitngalusi	kiyaghnesighwaaghneng!
B24_01_2John_V1	Ukut	latat	Elder-meng	pinguut	Kiyaghneghem	nakmikegkaanun	aghnamun,	avaqutaanunllu	ipapigmeng	piniqegkamnun.	Ellnginaanghitunga	piniqistezi,	qamagllutengllu	liisimakelghiit	ipapighqelleghmeng	piniqiisi,
B24_01_2John_V1	qayughllak	ipapighqelleq	ilumnnilnguq.	Taana	ipapighqelleq	ilumnnisaghqaaguq	quunperugllak.
B24_01_2John_V2	Kayusilleq,	nangllegyulleq,	nekeggmelleqlu	whangkunnillequt	kiyaghtengnguluta	ipapighqelleghqunllu	piniqelleghqunllu.	Taakut	Kiyaghneghmeng	Atameng,	Jesus	Christ-amengllu,	Atam	Ighneghaneng	pinguut.
B24_01_2John_V3	Quyapigtekaagunga	nagaqughluki	ilangi	avaqutaghten	kiyaghtengnguniluki	ipapighqelleghqun	tawateghpigaq	Atam	qelellghatun	whangkuta.
B24_01_2John_V4	Aghnami,	piimken	piniqututelta.	Taana	nutaghaanghituq	qelghuusaq	latatkegkegka	elpenun;	qelghusaaguq	ima	piinlighyuggaalleghmeng.
B24_01_2John_V5	Una	piniqellghuuq,	qaatkutelleq	Kiyaghneghem	qelghuusaanun.	Qelghuusaq	nagaquqaghsi	piinlighyuwhaalleghmeng	unanguuq:	qamagllusi	piniqullusi	kiyaghtek.
B24_01_2John_V6	Uglapiglleghhii	puughtista	nunami	mingilluni	ayuquq.	Tamaakut	yuget	apeghnaanghitaat	Jesus	Christ-a	yuguluni	allgeqaaniluku	qayughllak	ugpeqigataat.	Tawatelnguq	yuuk	puughtistenguuqlu,	anguyakilghiinguuqlu	Christ-ameng.
B24_01_2John_V7	Enkaam	kelengalusi,	pegsaqunaan	qepghaatkaghsi	akileghtuusaghqaghsi	qamaglluku	allgeghsaghqaqaghsi.
B24_01_2John_V8	Kitum	alngunak	qaasghuskumiki	apeghtuusii	Christ-am	Kiyaghneq	ellnganinneghituq.	Iwernga	kitum	alngunak	atuqumanginaqumiki	apeghtuusii	Christ-am,	Atallu	Ighneqlu	ellnganituk.
B24_01_2John_V9	Kitum	alngunak	apeghtughyaghtuqangisi	atuqegpenaki	Christ-am	apeghtuusii,	aqelqangllaghpenaan	nalighmeng	quyakegpenaan,
B24_01_2John_V10	qayughllak	kitum	alngunak	quyakegkumigu	qepghalgusiqallghuughlleqaa	seghleghmeng	qepghaqaaneng.
B24_01_2John_V11	Apeghyaghqaghllagughngaaghma	elpesinun	latatgun	piyunghitanka.	Iwernga	sunanguq	laalighfiklamsi,	aleghquunnayaghtukut	gginasaghquulluta,	enkaam	quyateghllagnayaghtukut.
B24_01_2John_V12	Avaqutiita	nakmikegkam	aakaghpesi	piniqiisinguq.
B25_01_3John_V1	Ukut	latat	Elder-meng	pinguut	Gaius-mun	ipapik	piniqegkamnun.
B25_01_3John_V1	Piniqegkamni,	liisimakaqa	unguvasigken	itagnaghtuq.	Yughaatkaqamken	itagniisqelluten	sakun	tamaghhaakun,	yugunqegtesqellutenllu.
B25_01_3John_V2	Quyapigtekaagunga	ilangita	ugpeqaalgutet	kaalluteng	ungipaasatnga	ataasiighmetelleghpeneng	ipapighqelleghmun,	iiwleng	elpesinun	atuqnguniluku	ipapighqelleq.
B25_01_3John_V3	Quyapigtaqunga	nagaqunemki	avaqutaliitkanka	atuqinguniluki	ipapighqelleghmeng.	Alla	saam	alngunak	quyasigataanga	tawaten.
B25_01_3John_V4	Piniqegkamni	ilakumtaamni,	piniipigtuq	ataasiighmelluten	qepghallghen	Kiyaghneghmun	aflengakelleghpegun	ugpeqaalgutet	talwa	tamaakut	nallukegkaghten.
B25_01_3John_V5	Maani	yughaghvigmi	aapghaqaat	piniqellghen.	Kayusiitaghtiki	nagneghutesqelluki	igleghallghit.	Kayusighillghen	Kiyaghneghem	piyukellghatun	ayuqluku
B25_01_3John_V6	qayughllak	igleghanguut	apalluqluku	Christ-a.	Tuguklighingigatut	ugpeqaanghilngughneng	kayusilleghmeng
B25_01_3John_V7	enkaam	whangkuta	ugpeqani	kayusighyaghqaqaput	tamaakut	yuget.	Tawaten	pikumta	qepghalgutkelleqiinkut	apeghtughinguluteng	ipapighqelleghmeng.
B25_01_3John_V8	Latakaayaghtunga	ugpeqanun	iwernga	Diotrephes-em	umiilguyugneghem	waakigatii	liilightullghenka.
B25_01_3John_V9	Elpesinun	pikuma	apeghlleqaqa	saaqutanga.	Seghletun	akuzitkaqiinkut,	iqlengiqutkaqiinkutlu.	Tawatenginaq	pingigatuq	upughasugigatii	ugpeqaalguteput	kaanneghata.	Upughatiyulghiit	ineghtaqii,	upughatinghatallu	eflequghaqii	ugpeqat	qerngughutfigitneng.
B25_01_3John_V10	Piniqegkamni,	seghletun	pikayugestun	pigpenang,	yeghlegi	pinitun	pikayugestun	piiqi.	Kina	alngunak	pinitun	pikayuk	Kiyaghneghem	pikaa;	iwernga	kitum	alngunak	seghletun	pikayugem	nallukaa	Kiyaghneq.
B25_01_3John_V11	Tamaghhaghmi	ugpeqam	Demetrius	pinighniiqaat	yuuk.	Ipapighqelluni	kiyaghtaallghan	ipapighqutkestaa.	Taawa	whangkutallu	tawaten	piighput,	liisimakasi	akuzilleput	ipanguut.
B25_01_3John_V12	Apeghyaghqaghllaguunga	elpenun	iwernga	latatgun	piyunghitanka.
B25_01_3John_V13	Sunanguq	qantaghaqun	esghaghlaken	enkaam	aleghquullequkung	gginasaghquullutung.
B25_01_3John_V14	Kiyaghneghem	nekeggmellgha	elpenilli.	Ilakumtaaghpek	qamaglluteng	sumeghmikaqaatenguq.	Ungipaaquqaghnaketen	qamaglluki	ilakumtaaput	sumeghmikaqapun'nguq.
B26_01_Jude_V1	Ukut	latat	Jude-meng	pinguut,	Jesus	Christ-am	qepghaghtenganeng,	James-em	uyughaaneng.	Lataaqunga	Kiyaghneghem	nakmikegkiitnun.	Kiyaghneghem	Atamta	piniqiisi,	Jesus	Christ-amllu	aflengakaqiisi.
B26_01_Jude_V2	Kiyaghneghem	nangllegtallghallu,	nekeggmellghallu,	piniqellghallu	nulali	elpesini.
B26_01_Jude_V3	Piniqegkamni,	latayupigtaqamsi	yugulillemnneng.	Iwernga	nagaqughyamki	apeghtughistesighwaaghet	elpesinilnguut,	apeghyukaqa	elpesinun	simighaqa.	Liisimakasi	Kiyaghneghem	kayagtekaqii	Apostle-etlu	ilangillu	yuget	apeghtiisqelluta	ugpeqsaghqamnneng.	Enkaam	kitum	alngunak	allangughsaghqaqenghitiit	ellngita	apeghtughillghit.	Tamaaken	apalluqluku	latanguunga	qevuullusi	kipullginaaghesqelluki	apeghtughistesighwaaghet.	Apeghtughistegpenaki	ipangunghilngughneng	apeghtuusiitneng.
B26_01_Jude_V4	Qerngughunneghpesini	maligutaqut,	iwernga	ungipaasigatiisi	sameng	apeghtughyugaqnilusi.	Tamaakut	yuget	tuguklighyugigataat	Jesus	Christ-a	taananginaghhaq	Igleghutistevut,	Ataneghputlu.	Enkaam	allangughtaqaat	apeghtuusaq	Kiyaghneghem	nangllegtallghaneng	ayuqelghii.	Whaten	piiqut,	“Kiyaghneq	nanglegtaghllagtuq,	seghevutikayuguuq	enkaam	itagnaghtuq	seghleghqesaghngaamta	sex-kun.”	Qavngarugllak	Kiyaghneghem	ungipaatkaqiinkut	aghyuughlleqniluku	kina	alngunak	apeghtughilghii	tawaten.
B26_01_Jude_V5	Ungipaatkaayaghngaaghpesi	sivunghani	Kiyaghneghem	aghyuughillghaneng	seghleghqestenun,	neqangughsugamsi	allameng	taakut	usputaqluki.	Neqamikluku	Atanghem	yugulikaqii	Israel-eghmiit	Egypt-eghmiineng,	aghulaqestekaqii	Egypt-meng.	Iwernga	kingunganeng	taam	ilangi	Israel-eghmiit	ugpeqinanighyata,	qaatkunnanighyata	ellminun,	tuqustekaqii.
B26_01_Jude_V6	Neqamikluki	yaqulget	Kiyaghneghem	pisqegkaa	nagneghusimangitkaat,	unitkaatlu	neyeng	qilak.	Tamaaken	apalluqluku	Kiyaghneghem	asighqegkii	qiipraghutneng	nekegngayaghqaneng	quunperugllak,	nekegtestekii	mamlegllagkun.	Tawantesnaqngwii	kenlanga	aghyuulleghqaminun	Nanqigtivigem	Aghneghani.
B26_01_Jude_V7	Neqamikluki	Sodom-eghmiitlu	Gomorrah-ghmiitlu,	uvitangitnilnguutlu	nunat.	Yaqulgestun	seghleghqegkaagut.	Allaaghhiinaq	seghleghqelleq	sex-kun	pikaat,	talwa	yuget	yulgutkullghiit	atuqutaqluteng,	sangwaatlu	seghleghataghaat	atuqegkaqiit.	Usputaagut	Kiyaghneghem	aghyughillghaneng	seghleghqestenun	kenlengilngughqun	keneghqun.
B26_01_Jude_V8	Apeghtughistesighwaaghet	tawatetut.	Piiqut	qavangullghitanguq	seghleghqestaqiit	sex-kun,	qaatkesigatiitlu	yuget	igleghutistet,	seghletunllu	akuzitkestaqiit	yaqulget	igleghutistet.
B26_01_Jude_V9	Naqam	Michael,	yaqulget	igleghutistengita	ilangat,	tawaten	pillghituq.	Tughneghaan-kuk	aaghtiiraaghutkaqngamegnegu	Moses-em	yugusii,	Michael-em	seghletun	akuzitkumangitaa,	anaggusimanilukullu	pillghitaa.	Yeghlegi	pikaqaa,	“Atanghem	aghyuughmigliten.”
B26_01_Jude_V10	Iwernga	tamaakut	apeghtughistesighwaaghet	sangwaa	alngunak	liigikenghilkeseng	seghletun	akuzitkaqaat.	Sangwaa	ilanga	liigikaqaat	teghikusastun	sumeghtaghiigalngughestun.	Teghikusat	piyukelleghmegestun	pikayuguut.	Tawateghpigaq	apeghtughistesighwaaghet	pikayuguut.	Enkaam	seghleghqestengughtaghaghaqut.
B26_01_Jude_V11	Seghleghwaaghunaqnguut	ellngit!	Cain-etun	pinguut,	tuqutkaqaa	anglegutni.	Allgeghuteqaghhnaluteng	manimeng	seghletun	pikaagut	Balaam-em	pillghatun.	Korah-tun	pinguut,	qaatkesunghitkaqegkangi	igleghutistet	Kiyaghneghem	nakmikegkii.	Enkaam	Kiyaghneghem	naafqegkaqaa	ellnga,	apeghtughistesighwaaghetlu	naafqesaghqaqii.
B26_01_Jude_V12	Neqenghaghqusaghtuneghpesini,	communion-emaghpesi,	tamaakutlu	apeghtughistet	piiqut.	Yakughnaghtut	ugpeqanun	katam	tawaten	uyghagllak	meghem	asinganilnguq	yakughnalghii	angyanun.	Neghaqut	qerngaghmeng	nenglaghqiqusimaghmeng,	akuzimaghmeng	nepugllaget	kaynguyugpenateng.	Ellnginaghmeng	neghaqut	kinkut	tuunegpenaki.	Sasiinghitut	qilawaaghestun	eslallugilngughestun	ayuqut,	anuqem	naghughuskangi	quulngakun	nunam	meghisagllagem.	Sasiinghitut	piitestingigalngughestun	uqfigestun	ayuqut,	unataghvigmi.	Piitestingigalnguut	uqfiget	tuqukastun	ayuqut.	Tamaaken	apalluqluku	piitesiighaghtem	nusugaqii	paneghhnaluki.	Enkaam	maalghugegneng	tuqukallghuughaqut.
B26_01_Jude_V13	Kayngunalghiit	nangaghneghit	qagighllagestun	ayuqut,	temngi	puugllungllat.	Ighaleqetaaghestun	qaprakayugestun	ayuqut,	qayughllak	tawatelnguut	ighaleqetaaghet	nalluniighutnguyaghqaanghitut	igleghanun.	Tawateghpig-aq	igleghusaghqaqenghitaat	kina	alngunak	apeghtughillesighwaalleghmegteggun.	Tamaaken	apalluqluku	Kiyaghneghem	yataaghqutkaqii	pisaghtiighllagmeng	nekaghqameng	kenlengilngughmeng.
B26_01_Jude_V14	Enoch-nguq	maaghraghvinliitkegkangat	kingunghita	Adam-em,	ellngan	uuknaliqutkegkaqii	tamaakut	yuget.	Whaten	pikaaguq,	“Esghaghtek,	Ataneq	tagiyaghqaaguq	agleghnalghiit	yaqulelghuteghllani	kelqelluki,
B26_01_Jude_V15	nanqiggnaluki	qamagtengngwaaghluki	yuget.	Qayvighqesaghqaqii	qamagtengngwaaghluki	seghleghqestet	seghleghqellghit,	seghlepestaatunllu	akuzitkillghit	ellmineng.	Tamaaken	apalluqluku	Atanghem	aghyuughyaghqaqii	seghleghqesteghllaget.”
B26_01_Jude_V16	Tamaakut	yuget	quunpeng	temngi	akuzilgaghllaget,	efqughutkigalkangit	sangwaat	alngunak.	Sangwaat	alngunak	seghleghqusit	atuqsuneghmegteki	atuqaqiit,	piniiyugneghllaget,	usuqnguughtaqiitlu	kinkut	sameng	qiliighvikneghmegteki.
B26_01_Jude_V17	Piniqegkamni,	neqamikluki	Atanghem	Jesus	Christ-am	apostle-ngita	aapqiit	sivunghani.
B26_01_Jude_V18	Ungipaatkaqiisi	whaten,	“Kingulighni	aghneghni	nenglaghyugsaghtelguyaghqaaguq	Kiyaghneghem	ipapighqellghaneng	ayuqelghiineng.	Sangwaat	alngunak	yugusim	piyukellghi	atuqsuneghmegteki	piiqiit.”
B26_01_Jude_V19	Tamaakut	yuget	aaghtiiraaghutestiyugaqut	ugpeqaneng.	Maligtaqiit	yugusimeng	piyukellghit	seghleghqelleghmun	ayuqelghiit,	Agleghnalghiigneng	Taghneghagneng	avangitutmeggneng.
B26_01_Jude_V20	Iwernga	piniqegkamni,	wata	iknaqughsaamanginaghteggu	ugpeqaamalleghsi,	ugpeqilleghpesigun	Kiyaghneghem	agleghnalghiitgun	apeghtuusiitgun.	Yughaghaqitek	Agleghnalghiignekun	Taghneghagnekun.
B26_01_Jude_V21	Kiyaghneghem	piniqellghanitekestaghtek,	utaqiimalusi	Atanemnneng	Jesus	Christ-ameng	tuunesqellusi	kenlengilngughmeng	unguvalleghmeng	nangllegtalleghmikun.
B26_01_Jude_V22	Nangllekluki	tamaakut	malghuklingalghiit	Kiyaghneghem	ipapighqellghaneng.
B26_01_Jude_V23	Yuguliteki	akuqaqallghuulghiistun	kenghegneng.	Nangllekaqluki	ilangitlu	iwernga	piraamsingwaaghlusi	luuraq	seghleghqellghistun	piiqsaaghtusi.	Ugumikluki	seghleghqellghit	katam	ugumikelleghpesistun	nukeggnaghqeghllakiit	aatkateng	seghleghqengnguluteng.
B26_01_Jude_V24	Kiyaghneghem	kelengaksaghqaqiisi	seghleghqelleghqaghpesineng,	seghleghqellghiitesaghqaqiisillu.	Enkaam	quyaghllagllequsi	nekevegkufsi	sivungakun	nighughqellghan.
B26_01_Jude_V25	Kiyaghneq	taananginaghhaaguq	Kiyaghneq,	yugulikaqiinkut	Atanemteggun	Jesus	Christ-am	tuqullghakun.	Ima	tazimakerugllak,	maaten,	quunperugllak	kenlengunaan	Kiyaghneq	aangeghllagtuq,	aghtughyaghqaanghiteghllagtuq,	igleghutngwaa	sangwaa	qamagtengngwaaghluku,	aghtughyaghqaqenghitaa	sangwaa	qamagtengngwaaghluku.	Kiyaghneq	usuqli.	Amen.
B27_01_Revelation_V1	Whani	igani	igaqngaat	Kiyaghneghem	aliightekii	Jesus	Christ-amun.	Kiyaghneghem	aliightekaqii	ellnganun	liigikestesqelluki	qepghaghteni	sangwaat	piyaghtungestaghniluki.	Enkaam	Christ-am	kayagtekaqaa	yaquleni	qepghaghteminun	John-mun	tamaakut	liisimakesqelluki.
B27_01_Revelation_V2	Taagken	John-em	aapqaqii	qamaglluki	esghaqanillu	nagatkanillu.	Nagatkaqii	akuzitangi	Kiyaghneghem,	ungipaqlu	Jesus	Christ-ameng	ayuqelghii.
B27_01_Revelation_V3	Quyastekaaguq	atightulghii	iglagtuluni	akuzitangitneng	uuknaliqellghem.	Quyastekaagutlu	nagalluteng	qaatkullghiit	qayughllak	qantaghaqun	tamaakut	pillequt.
B27_01_Revelation_V4	Ukut	latat	John-meng	pinguut	ugpeqanun	qerngughtukayuget	maaghraghvinlegni	yughaghvigni	Asia-mi.	Nangllegtalleqlu	nekeggmelleqlu	elpesinillik	Kiyaghneghmeng,	maaghraghvinlek	taghneghaneng,	Jesus	Christ-amengllu.	Kiyaghneghuuq	kiyaghlleghhii	maaten,	ellnganguuq	kiyaghlleghhii	sivunghani,	ellnganguuq	tagiyaghqaq.	(Taakut	maaghraghvinlek	taghneghat	sivunganitut	Kiyaghneghem	umiilgusiin	aqumutaan.)	Jesus	Christ-a	ataasiighmelnguuguq	liisimakista	ipapilleghmun.	Ellnganguuq	Kiyaghneghem	unguvaghsuwhaaqaa	tuqulleghmeng.	Ellnganguuq	igleghutistengat	umiilgita	nunam.	Ellnganguuq	piniqilghii	whangkunneng,	aawmikunllu	itemutkaqiinkut	seghleghqellemnneng.	Ataneghpagulleghminitestiinkut,	priest-ngughtestiinkutlu	Kiyaghneghminun	Atamun.	Jesus	Christ-am	allgeghllikek	nighughqelleqlu,	aghtughyaghqaanghilleqlu	igleghutimun	quunperugllak	kenlengunaan!	Amen.
B27_01_Revelation_V7	Ii-i!	Jesus	tagiiquq	qilagwaagteggun.	Tamaghhaghmi	yugem	esghaghlleqaat,	talwa	tamaakut	panasqelluku	pikiita	esghaghlleqaat.	Qamaglluteng	nunam	ramkengi	qiyaaghuuteghllagllequt	apalluqluku	ellnga.	Aa-a,	tamaakut	piyaghqaagut!	Amen.
B27_01_Revelation_V8	“Whanga	Alpha-nguungallu	Omega-nguungallu,”	piiq	Ataneq	Kiyaghneq,	Aghtughyaghqaanghiteghllak.	Ellnganguuq	kiyaghlleghhii	maaten,	ellnganguuq	kiyaghlleghhii	sivunghani,	ellnganguuq	tagiyaghqaq.
B27_01_Revelation_V9	John-nguunga,	ugpeqaalgutkaghpesinga.	Ikfiqunga	elpesistun	qayughllak	Jesus-em	Ataneghpagullghan	pikiinkut.	Ellngakun	ikfiqelleput	nuqetutaput.	Aglaghtestekaagunga	qiighqamun	aatqelghii	Patmos-meng	qayughllak	ungipaqegkenka	Kiyaghneghem	akuzitangi,	ungipaqlu	Jesus-meng	ayuqelghii.
B27_01_Revelation_V10	Atanghem	Aghneghani	Agleghnalghiim	Taghnegham	iitghaanga.	Taagken	tunutemnilluku	nagaqughaqa	ma	iglagtuqaq	qalghightaatetun.
B27_01_Revelation_V11	Whaten	piiq,	“Igaqughqi	igatgun	esghaqaghten.	Taagken	tuyughnaketen	ugpeqanun	qerngughutkayugnun	maaghraghvinlegni	yughaghvigni:	Ephesus-melnguut,	Smyrna-melnguut,	Perga-melnguut,	Thyatira-melnguut,	Sardis-melnguut,	Philadelphia-melnguut,	Laodicea-melnguutlu.”
B27_01_Revelation_V12	Taagken	qiivunga	esghaghnaluku	ma	aleghqughteka.	Qiivyalghiinga	esghaghanka	maaghraghvinleguftut	gold-et	kenelghutat	tunemiit.
B27_01_Revelation_V13	Taawa	qukiitni	kina	llangaqa	ighnegha	yugem	akughtughllagegneng	atkuyaaqeftuq,	sakimagmikunllu	tafsingaftuq	gold-meng.
B27_01_Revelation_V14	Naasqwallu	nuyaallu	qateghpetuk	wool-estun	nalighmeng	anigustun,	iiskeklu	kenghem	kumangallghatun	ayuqlutek.
B27_01_Revelation_V15	Itegii	qelmeghsaqastun	siilustun	ayuqeftut	pelungighsaqat	keneghqun.	Mengallu	eftughllagatun	meghllagem	tevughallghan	ayuqluni.
B27_01_Revelation_V16	Aghenqigneghmineng	tugumiiqeftii	maagraghvinlek	ighaleqetaaghet,	qaanghanengllu	aanuq	savigpak	inglugtun	gginakek	ipegsaqak.	Gginaa	nighugllak	aghneghem	qukaan	siqinghuughtellghatun.
B27_01_Revelation_V17	Esghaghyamkun	itegaan	manungakun	uullghaghtunga	tuqukastun.	Iwernga	aghenqigneghmineng	iiggmineng	saaflunga	piinga,	“Alingegpenang,	whanga	sivuliigungallu	kinguliigungallu.
B27_01_Revelation_V18	Unguvalghiinguunga!	Tuqukaayaghtunga,	iwernga	ii-i,	unguvanguunga	quunperugllak	kenlengunaan.	Key-lguunga	Tuqulleghmunllu	Hades-munllu.
B27_01_Revelation_V19	“Saaqsin	igaqughqi	igatgun	sangwaat	qamaglluki	esghaqeten	maaten,	sangwaatlu	kinguvaqun	piyaghqat.
B27_01_Revelation_V20	Esghaghaten	maaghraghvinlek	ighaleqetaaghet	aghenqigneghma	iigganilnguut,	maaghraghvinleklu	gold-et	kenelghutat	tunemiit,	taakut	sameng	pisiitangi	salin	qayvightellghitut.	Whaten	pisiigut:	Maaghraghvinlek	ighaleqetaaghet	yaqulguut.	Kiyaghneghem	ungipaghtekii	ugpeqanun	qerngughutkayuget	maaghraghvinlegni	yughaghvigni.	Maaghraghvinlek	kenelghutam	tunemii	taakunguut	maaghraghvinlek	yughaghviget.
B27_02_Revelation_V1	“Latagu	yaqulek	igleghutilghii	ugpeqaneng	qerngughutkayuget	yughaghvigani	Ephesus-em.	Whanganguuq	tugumiilek	maaghraghvinlek	ighaleqetaaghneng	aghenqignemkun,	igleghtengnguungallu	akulngitni	maaghraghvinlek	gold-et	kenelghutat	tunemiitni.
B27_02_Revelation_V2	Liisimakamsi	saaqutsi,	ughleghiilghiisi,	iilqayunghitelleghsillu.	Liisimakamsillu	tugukliigatasi	seghleghet	yuget,	iwernga	apostle-ngunilghiit	liitaqasi	esghapagluki	temngingutangi.	Taawa	liitasi	iqlengiqestenguut.
B27_02_Revelation_V3	Meghniigatusi	ikfiqelleghpesineng	whanga	apalluqlunga,	iilqayugigatusillu.
B27_02_Revelation_V4	Iwernga	piyukenghitusiqa	elpesinun	unanguuq,	piniqnaniimaaghpesinga,	ugpeqaalgutesillu	sivunghani	piniqelleghpesistun.
B27_02_Revelation_V5	Tamaaken	apalluqluku	puygugpenaan	piniqeghllagyaqefsinga,	ugpeqaalgutesillu.	Piniqnanighaghpesinga	piiqelleghpesistun.	Enkaam	avuteghqitek.	Piniqenqigtikut	piniqsugwhaalleghpesistun.	Avuteghqenghilkufsi,	takulusi	iqilleqaqa	kenelghutaghpesi	tunemaa	nenganeng.
B27_02_Revelation_V6	Iwernga	una	pinitun	pilqaghsi:	ugumikasi	piiqegkangit	Nicolaus-em	maligsaaghtengita,	katam	whanga	ugumikellemtun.
B27_02_Revelation_V7	Sigutelgukufsi,	nagatekek	Taghneghak	sameng	piiqutkek	ugpeqanun!	Tamaakut	kayaalqiilghiit	kayaalqiilleghmeng	neghesqelleqanka	piitestekaaneng	uqfigan	unguvallghem,	tawanlenguq	Kiyaghneghem	Piitesighaghvigani.
B27_02_Revelation_V8	“Latagu	yaqulek	igleghutilghii	ugpeqaneng	qerngughutkayuget	yughaghvigani	Smyrna-m.	Una	ungipaq	whangamneng	pinguuq:	Sivuliigungallu	kinguliigungallu,	tuqulunga	unguvaqaagunga.
B27_02_Revelation_V9	Liisimakanka	seghleliillesi,	aklumanguusillu	iwernga	aklungitusi!	Liisimakaqa	seghleghet	akuzitet	ilangita	yuget	piiqegkangit	elpesinun.	Jews-nguniiqut,	Jews-epigunghiteghngaaghmeng.	Yuguut	qerngughutkayuget	Tughneghaam	synagogue-ngani.
B27_02_Revelation_V10	Alikegpenaki	tamaakut	ikfiqutkennaqegkesi.	Nagatek!	Tughneghaam	ilasi	anusimingllaghtesnaqii	nanghiiqunalusi.	Enkaam	ikfiqellequsi	qula	aghneghnun.	Iwernga	ataasiighmetek,	qaywa	tuquyaghqaaghngaaghpesi.	Tawaten	pikufsi,	akileghtuusalilleqamsi	kenlengilngughmeng	unguvalleghmeng.
B27_02_Revelation_V11	Sigutelgukufsi,	nagatekek	Taghneghak	sameng	piiqutkek	ugpeqanun!	Tamaakut	kayaalqiilghiit	kayaalqiilleghmeng,	tuunglighhaan	tuqullghem	aqnighhnaanghitii.
B27_02_Revelation_V12	“Latagu	yaqulek	igleghutilghii	ugpeqaneng	qerngughutkayuget	yughaghvigani	Pergamum-em.	Una	ungipaq	savigpalegmeng	pinguuq	inglugtun	gginalek	ipegsaqameng.
B27_02_Revelation_V13	Liisimakamsi	naantutsi,	tawantusi	Tughneghaam	umiilgutivigan	aqumutagkeni.	Whangamnun	ataasiighmetusi,	ugpeqnanillghitaghpesingallu.	Tawatetkaagusi	talwa	Antipas,	ataasiighmelnguq	ungipaghteka,	kiyaghtengnguluku.	Tawani	Tughneghaam	kiyaghfigani	tuqutkaqaat.
B27_02_Revelation_V14	Iwernga	piyukenghitusinka	elpesinun	ukunguut:	taawa	elpesinitut	ilangi	qaatkullghiit	Balaam-em	apeghtuusaanun.	Apeghtuqaqaa	Balak	naten	seghleghqestesqelluki	Israel-eghmiit.	Enkaam	Balak-em	apeghtuqaqii	neghyaghngiita	pisqelluki	neqet	aghqutkegkat	kiyaghnengllaqanun.	Apeghtuqaqiillu	itagnaghniluku	alngunak	sex-kun	seghleghqelleghqaq.
B27_02_Revelation_V15	Tawateghpigaq	ilasi	qaatkutut	Nicolaus-em	apeghtuusaanun.
B27_02_Revelation_V16	Avuteghqellusi	seghleghqennanightek!	Pinghilkufsi	qantaghaqun	takulleqamsi.	Taagken	pilluwaghlleqanka	tamaakut	yuget	savigpagmeng	qanemnilngughmeng.
B27_02_Revelation_V17	Sigutelgukufsi,	nagatekek	Taghneghak	sameng	piiqutkek	ugpeqanun	qerngughutkayuget	yughaghvigni!	Manna-meng	iighngalghiimeng,	manna-lilleqaqa	taana	kayaalqiilghii	Tughneghagh-meng.	Ellnganunllu	tuunelleqaqa	qatelghii	uyghak,	ateghraghaghmeng	igaqfikegkaq.	Kitum	alngunak	nallukegkaa	ateq	iwerngaqun	allgeghtikaghhiinaam	uyghagmeng	liisimakaa.
B27_02_Revelation_V18	“Latagu	yaqulek	igleghutilghii	ugpeqaneng	qerngughutkayuget	yughaghvigani	Thyatira-m.	Una	ungipaq	Ighneghaneng	Kiyaghneghem	pinguuq.	Iiskek	kumaghuuguk	kenghestun,	itegii	qelmeghtutkaat	siilum	qelmeghsalghatun.
B27_02_Revelation_V19	Liisimakamsi	saaqutsi.	Liisimakaqa	piniqelleghsi,	ugpeqelleghsi,	qepghaatilleghsi,	nuqetutilleghsillu.	Liisimakanka	tamaakut	wata	piiqasi	sivunghani	piiqelleghpesineng.
B27_02_Revelation_V20	Iwernga	ukunguut	tengvimun	ayuqegkanka	elpesinun:	Aghuliighnneghitaghsi	aghnaq	Jezebel	apeghtughilghii	ipangunghilngughneng.	Uuknaliqestenguniiquq	Kiyaghneghmun.	Iwernga	apeghtughilleghmikun	puughtaqii	yugenka	seghleghqesqelluki	sex-kun,	neghesqellukillu	neqet	aghqutkegkat	kiyaghnengllaqanun.
B27_02_Revelation_V21	Pilleghqalitkaqsaghaqa	avuteghqesqelluku,	iwernga	taaqsunghituq	allaniineghmeng.
B27_02_Revelation_V22	Ii-i!	Miluunnaqaqa	qavaghvigmun	tawani	ikfiqesqelluku.	Maligulluki	ellnganun	miluulleqanka	tamaakut	gelgaghniilgutangi	enkaam	ikfiqesteghllaglleqanka.	Tawaten	pillequnga	wetkuqun	avuteghkegkata	seghletun	pillghitneng.
B27_02_Revelation_V23	Tuqulleqankallu	avaqutii.	Enkaam	qamaglluteng	ugpeqat	yughaghvignilnguut	liilleqaatnga	whanganguuq	liisimakilghii	yugem	tamaghaghhmi	sumeghtaghallghitnengllu	ilumikegkiitnengllu.	Aghyuughyaghqaqamsi	tamaghaghpesi	seghleghqetulegpesistun.
B27_02_Revelation_V24	Iwernga	ilagpesi	Thyatira-mi,	maligtellghitasi	Jezebel-em	seghleghet	apeghtughillghi.	Liitellghitasillu	Tughneghaam	aksaqumtaaghllagi.	Tamaaken	apalluqluku	qelghataghaghnaanghitamsi,
B27_02_Revelation_V25	iwerngaqun	ugpequmanginaghteggu	apeghtullesi	kenlanga	uteghnillemnun.
B27_02_Revelation_V26	Ellnga	taana	kayaalqiilghii	kayaalqiilleghmeng,	atuqilghiillu	aneghneghqillemneng	kenlemun,	aghtughyaghqaanghillelilleqaqa	igleghutesqelluki	nation-et.
B27_02_Revelation_V27	Igleghutesqeluki	iron-meng	rod-elighluki	enkaam	kagimnnakangit	qikumeng	qulmesiitengllaqastun.
B27_02_Revelation_V28	Tuunelleqankallu	unaangum	ighaleqetaaghaneng.
B27_02_Revelation_V29	Sigutelgukufsi,	nagatekek	sameng	piiqutkek	Taghneghak	ugpeqanun!
B27_03_Revelation_V1	“Igaqigu	una	ungipaq	yaqulegmun	igleghutilghii	ugpeqaneng	qerngughutkayuget	yughaghvigani	Sardis-em.	Taana	Kiyaghneghem	maaghraghvinlek	taghneghaaneng	pilek	maaghragvinleklu	ighaleqetaalek,	piiq,	Liisimakamsi	saaqutsi.	Yuget	piiqiisi	unguvanilusi	iwernga	tuqungaasi.
B27_03_Revelation_V2	Taghtughlusi,	iknaqughsaghteggu	sangwaa	salin	elpesi	pizi	tuqunaqelghii.	Liitanka	ukavantut	sangwaat	piiqegkesi	Kiyaghneghma	pisqesullghaneng	elpesinun.
B27_03_Revelation_V3	Neqamikluki	apeghtuutkat	elpesinun,	nagaquqasillu.	Qaatkiteki,	avuteghqiteklu	seghleghqelleghpesineng.	Iwernga	taghtunghilkufsi,	takulleqamsi	teglegniightetun.	Nallukelleqaghsi	qakun	tagilleghqaqa	elpesinun.
B27_03_Revelation_V4	Paninang	qafsinggaagut	yuget	Sardis-mi	aatkateng	nukeggnaghqellghilkangit.	Igleghtelgusighlleqaatnga	aalluteng	qatelghiimeng	aatkameng	qayughllak	itagnalghiinguut.
B27_03_Revelation_V5	Kayaalqiilghii,	ellngistun	aallequq	qatelghiimeng	aatkameng.	Aatghallu	ghevesnaanghitaqa	Kenlengilnguum	Unguvallghem	Igaaneng.	Atamallu	yaqulganllu	sivungitni	whangamnun	piknilleqaqa.
B27_03_Revelation_V6	Sigutelgukufsi,	nagatekek	sameng	piiqutkek	Taghneghak	ugpeqanun!
B27_03_Revelation_V7	“Igaqigu	una	ungipaq	yaqulegmun	igleghutilghii	ugpeqaneng	qerngughutkayuget	yughaghvigani	Philadelphia-m.	Una	ungipaq	Agleghnalghiimeng,	Ipapigmeng	pinguuq.	Ellnganituq	David-em	key-nga.	Qelpeghtekumigu	amik,	kitum	alngunak	umegnaanghitaa.	Uumkumigullu	amik,	kitum	alngunak	qelpeghhnaanghitaa.
B27_03_Revelation_V8	Liisimakamsi	saaqutsi,	liisimakamsillu	kayaatusi.	Naqamllu	qaatkasi	apeghtuusanka,	mesighiigatusillu	whangamnun	maligsaaghteknilusi.	Ii-i,	qelpeghusimaamsi	amigmeng;	kitum	alngunak	umegyaghqaqenghilkanganeng.
B27_03_Revelation_V9	Ii-i!	Tamaakut	qerngughullghiit	Tughneghaam	synagogue-ngani,	Jews-nguniiqut.	Iwernga	iqlengiqestenguut;	Jews-ngunghitut.	Elpesinun	pisluki	qungughtesnaqanka	sivugpesigun.	Taagken	liilleqaat	piniqegkemsi.
B27_03_Revelation_V10	Qelqaqamsi	nuqetesqellusi.	Qaatkegkaqutegpesineng	qelghilqa	paqniighsaghlleqamsi	seghleliilleghneng	kaannaqelghiineng	nunataghhanun	tamaghhaanun.	Tamaakut	seghleliillghet	nanghiiqulleqiit	qamaglluki	yuget	kiyaghlleghhiit	nunami.
B27_03_Revelation_V11	Tagiyaghtughtunga.	Ayepsugillusi	ugpequmanginaghtengnga	kitumun	alngunak	wayanghitesqelluki	qaghpasi.
B27_03_Revelation_V12	Kayaalqiilghii	aghveghaqetaaghtesleqaqa	Kiyaghneghma	Temple-ngani,	allamengllu	aanaanghituq.	Enkaam	ellngakun	igaqelleqaqa	aatgha	Kiyaghneghma,	aatghallu	Kiyaghneghma	neghllagan,	Jerusalem-eghraghaq,	ukilghii	qilagmeng	Kiyaghnemneng.	Ellngakunllu	igaqelleqaqa	ateghraghaqa.
B27_03_Revelation_V13	Sigutelgukufsi	nagatekek	sameng	piiqutkek	Taghneghak	ugpeqanun!
B27_03_Revelation_V14	“Igaqigu	una	ungipaq	yaqulegmun	igleghutilghii	ugpeqaneng	qerngughutkayuget	yughaghvigani	Laodicea-m.	Una	ungipaq	Amen-meng	pinguuq.	Ataasiighmelnguuguq,	ipapighqengngalghiinguuq	liisimakista.	Ellngakun	Kiyaghneghem	ulimakaqaa	sangwaa	qamaglluku.
B27_03_Revelation_V15	Liisimakamsi	saaqutsi:	isekinanghitusi,	nalighmeng	uguqnanghitusi.	Isekinalghiisituq	nalighmeng	uguqnalghiisituq!
B27_03_Revelation_V16	Enkaam	maqaghraaggaategpesineng,	isekinanghilnguusi	nalighmeng	uguqnanghilnguusi,	qesiinnaqamsi	qanemneng!
B27_03_Revelation_V17	Piiqusi	aklunginnilusi,	allgeghuteghllagaqnilusi,	aklungigannilusillu.	Iwernga	nallukusi	seghleghwaaghuusi,	nangllegnaghtusi,	aklumaasi,	ayaangaasi,	amsikaghmetusillu.
B27_03_Revelation_V18	Tamaaken	apalluqluku	ungipaatamsi	aklungighisqellusi	gold-tengyaghtughtek	whangamnun	qigeghtengngwaaqameng	keneghqun.	Tukfighiteklu	whangamneng	qatelghiineng	aatkaneng	saapesqelluki	kayngunalghiit	amsikaghmetellesi.	Tukfighiteklu	whangamneng	aghakaghqameng	iyegpesinun	esghaasagutesqellusi.
B27_03_Revelation_V19	Tamaakut	piniqegkanka	nallghusaghaqanka,	aghyuughaqankallu.	Enkaam	sagiqneghughtek,	avuteghqellusi	seghleghqennanightek.
B27_03_Revelation_V20	Ii-i!	Nekevlunga	amigmi	tenglugtughtunga.	Kitum	alngunak	nagaququmigu	meka,	amigmeng	qelpeghusimakanganga	iteghllequnga	ellnganun.	Enkaam	neghelgusighlleqaqa,	ellnganllu	neghelgusighlleqaanga.
B27_03_Revelation_V21	Kayaalqiilunga	enkaam	aqumgaanga	saaghwani	Atama	umiilgusiikun	aqumutagkenkun.	Tawateghpigaq	kayaalqiilghii	aqumesleqaqa	saamkun	umiilgusignekun	aqumutamkun.
B27_03_Revelation_V22	Sigutelgukufsi,	nagatekek	Taghneghak	sameng	piiqutkek	ugpeqanun!”
B27_04_Revelation_V1	Taagken	tamaakut	kingungitneng	taawa	esghaghaqa	qilagmi	amik	qelpalnguq!	Ma	nagatkaqa	qalghightaatetun	ayuqelghii,	whaten	piiq,	“Mayaa	whavek.	Elpenun	esghaghtesnaqanka	sangwaat	piyaghqat.”
B27_04_Revelation_V2	Tawaninginaq	Taghneghagnitunga.	Taawa	qilagmi	esgaghagka	umiilgusik	aqumutak,	kina	aqumgaftuq.
B27_04_Revelation_V3	Aqumgalghii	umiilgusigni	esghaqaaluni	iqeghtagketun	jasper-enkuk	carnelian-enkuk	ayuquq.	Uvitangani	umiilgusim	taawa	agluk	iqeghtakek	emerald-etun	ayuqlutek.
B27_04_Revelation_V4	Uvitangani	umiilgusim	aqumutaghllagem	taawa	yuginaq	estamat	siipneqluki	umiilgusit	aqumutalghutet.	Taakutgun	aqumgatngaftut	yuginaq	estamat	siipneqluki	elder-et	qatelghiimeng	atkuyaaghulluteng,	gold-mengllu	qaghpaluteng.
B27_04_Revelation_V5	Umiilgusim	aqumutaghllagegkeneng	kallugem	nighwaagpagtii,	leveklugtii,	tengngaagtiillu	piit.	Sivugkeni	umiilgusim	aqumutaghllagem	taawa	maaghraghvinlek	torch-et	kumangalghiit,	taakut	maaghraghvinleguftut	taghneghii	Kiyaghneghem.
B27_04_Revelation_V6	Umiilgusim	aqumutaghllagem	sivugkeni	taawa	kelliisugnilnguq	qergesa,	meghraakeghtaq	crystal-estun.	Umiilgusim	aqumutaghllagem	uvitangani,	tamaghhiitni	sanigkeni,	taawa	estamat	Unguvalghiit,	iyeghllaguftut	saaymegteggunllu	aqsagemegteggunllu.
B27_04_Revelation_V7	Sivuliq	Unguvalghii	lion-esugniteftuq,	tuunglighhaa	Unguvalghii	ox-esugniteftuq,	pingayaat	sangwaa	Unguvalghii	gginalguftuq	yugem	gginaaneng,	enkaam	estamiitangat	Unguvalghii	tengaakayugtun	qawaagpagtun	ayuqeftuq.
B27_04_Revelation_V8	Enkaam	estamat	Unguvalghiit	tamaghhaghmeng	aghvinlegneng	yaqulgututeftut,	elngaatall	yugusiit	iyeghllaguftut	talwa	qamavek	yaqghwita	asingitnun.	Aghneghtuuman	unugtuumaan	taaqigalnguut	ilaganeghmeng,	“Agleghnalghii,	agleghnalghii,	agleghnalghii,	Atanghuuq	Kiyaghneq,	Aghtughyaghqaghhaanghiteghllak,	ellnganguuq	maaten,	ellnganguuq	sivunghani,	ellnganguuq	tagiyaghqaq!”
B27_04_Revelation_V9	Taakut	estamat	Unguvalghiit	ilagaghtut	ilagaatngitneng	usuqillghem,	quulvaghillghem,	iyamsiqayullghem	aqumgalghiimun	umiilgusigni	aqumutaghllagegni,	kiyaghlleghhiimun	quunperugllak	kenlengunaan.	Tawaten	pinghata
B27_04_Revelation_V10	yuginaq	estamat	siipneqluki	elder-et	niinghutaqut	sivungakun	aqumgalghiim	umiilgusim	aqumutaghllagegkenun,	manigughaqaat	kiyaghlleghhii	quunperugllak	kenlengunaan.	Taakut	elder-et	qaghpateng	mataghlluki	lliiqiit	sivungakun	umiilgusim	aqumutaghllagegkenka,	enkaam	ilagaghaqut,
B27_04_Revelation_V11	“Whangkuta	Ataneghput	Kiyaghneghput!	Elpek	tugupestaaghyaghqaqaten	usuqelleghllaget,	quulvalleghllaget,	iyamsiqayulleghllaget	aghtughyaghqaanghilleghpenun.	Ulimakaqutegpeneng	sangwaa	qamagtengngwaaghluku,	piyukelleghpetun	kiyaghllequt	enkaam	allgeghullequtlu	unguvalleghmeng.”
B27_05_Revelation_V1	Taagken	esghaghanka	iimgat	igat	aghenqigneghan	iigganilluki	aqumgalghiim	umiilgusim	aqumutagkeni.	Taakut	iimgat	igat	igaghvikegkaaftut	inglugtun,	umegluteng	maaghraghvinlek	seal-eneng.
B27_05_Revelation_V2	Taagken	esghaghaqa	aghtughyaghqaanghilnguq	yaqulek.	Iglagtuluni	aaptilghii,	“Kina	itagnaghyaghqaawa	ikughyaghqaaluki	maaghraghvinlek	seal-ellghet	qelpeghsaghqaaluki	iimgat	igat?”
B27_05_Revelation_V3	Taawa	avangituq	kitumeng	alngunak	qilagmi,	nalighmeng	nunami,	nalighmeng	nunam	asingani	itagnalghii	qelpeghsaghqaaluki	iimgat	igat,	esghaghyaghqaalukillu	ilungit.
B27_05_Revelation_V4	Enkaam	qiyaaghwaghllagtunga	qayughllak	naalkenghilkangat	kina	alngunak	itagnalghii	qelpeghsaghqaaluki	iimgat	igat,	esghaghyaghqaalukillu	ilungit.
B27_05_Revelation_V5	Taagken	ataasim	elder-eneng	piinga,	“Qiyagpenang!	Ii-i,	lion-a.	Judah-m	ramkenganeng	pinguuq,	David-emllu	kingunqaa.	Kayaalqiistenguuq	enkaam	ellnga	itagnaghtuq	ikughyaghqaaluki	maaghraghvinlek	seal-ellghet	qelpeghsaghqaaluki	iimgat	igat.”
B27_05_Revelation_V6	Taagken	esghaghaqa	Penniighaghaq	nekevghalghii	saaghwani	umiilgusim	aqumutam.	Qukiitniteftuq	estamat	unguvalghiit,	elder-etlu.	Penniighaghaq	esghaqaaluni	nikimqun	tuqutkaq.	Maaghraghvinlegneng	sighunelguftuq,	maaghraghvinlegnengllu	iyelguftuq.	Taakut	iyet	maaghraghvinlek	taghneghaqii	Kiyaghneghem,	kayagtekii	tamaghhaanun	nunam.
B27_05_Revelation_V7	Penniighaghaam	takuluku	umiillgusigni	aqumutagni	aqumgalghii,	aghenqigneghan	iigganeng	tuwii	iimgat	igat.
B27_05_Revelation_V8	Tuguyaki	iimgat	igat,	taakut	estamat	unguvalghiit,	yuginaqlu	estamat	siipneqluku	elder-et	sekequutut	nunamun	sivungakun	Penniighaghaam.	Tamaghaghmeng	tugumiiqluteng	harp-meng,	gold-mengllu	sagneghhaghneng	esleqngalghiit	incense-meng.	Incense-et	yughaqiit	Kiyaghneghem	yugita.
B27_05_Revelation_V9	Ilagaghtut	nutaghameng	ilagaatmeng	whaten:	“Itagnaghtuten	tuguyaghqaaluki	iimgat	igat,	ikughyaghqaalukillu	seal-ngit.	Tuqutkaalghiiten,	aawpenengllu	tukfiqaqaten	yuget	Kiyaghneghmun.	Ellngit	tamaghhiitneng	pinguut	ramkeneng,	uluneng,	yugneng,	nunataanengllu.
B27_05_Revelation_V10	Enkaam	Ataneghpagullghanitestaten,	priest-ngughtestatenllu	Kiyaghnemnnun,	umiilgestunllu	igleghutillequt	nunami.”
B27_05_Revelation_V11	Esghapagumalunga	nagaqughanka	mengit	yaqulelghuteghllaget.	Uglaapiglleghhiit	kestepagningilnguut.	Nekevghatnguftut	uvitangani	umiilgusim	aqumutam,	estamatlu	unguvalghiit,	elder-etlu.
B27_05_Revelation_V12	Iglagtuluteng	piiqut,	“Penniighaghaq	tuqutkaq,	itagnaghtuq	allgeghsaghqaaluku	aghtughyaghqaanghilleq,	aklungi,	peghqinelleq,	iknaqelleq,	quulvalleq,	nighughqelleq,	usuqelleqlu!”
B27_05_Revelation_V13	Taagken	nagaqughanka	tamaghhaghmeng	ulimaaghet,	qilagmelnguut,	nunamelnguut,	nunam	asinganilnguut,	kelliinilnguutlu.	Qamaglluteng	pilghiit	aqumgalghiimunllu	umiilgusigni	aqumutagni,	Penniighaghaghmunllu,	“Usuqillengitek,	quulvallengitek,	nighughqellengitek,	aghtughyaghqaanghillelguteklu	quunperugllak	kenlengunaan!”
B27_05_Revelation_V14	Taagken	estamat	unguvalghiit	piit,	“Amen,”	elder-etlu	sekequulluteng	nunamnun,	manigughagket	Kiyaghneghenkuk,	Penniighaghaankuk.
B27_06_Revelation_V1	Taagken	esghapagaqa	Penniighaghaam	qelpeghtekanga	sivuliq	seal-elleq	taakuneng	maaghraghvinlegneng	seal-elleghneng.	Tawanteftut	estamat	Unguvalghiit,	nagaqughaqa	ataasiq	pilghii,	“Tagi!”	Menga	kallugestun	tengngaalghii.
B27_06_Revelation_V2	Taagken	esghaghaqa	qatelghii	kuuni.	Igleghutistenga	ughluvelguftuq,	qaghpalitaatlu.	Ellnganguuq	kayaalqiikaq	anguyagmineng,	enkaam	aanuq	kayaalqiimanginaghnaluni.
B27_06_Revelation_V3	Penniighaghaam	qelpeghsaqminigu	tuunglighhaa	seal-ellghem,	nagaqughaqa	tuunglighhaa	Unguvalghii	pilghii,	“Tagi!”
B27_06_Revelation_V4	Ilanga	kuunim	aanuq,	kavilnguuftuq.	Igleghutistenga	pilleghqalitaat	yuget	nekeggmetunnaniitesqelluki	tuququutesqelluki.	Tuunegkaatlu	savigpagrugllagmeng.
B27_06_Revelation_V5	Taagken	Penniighaghaam	qelpeghsaqminigu	pingayiitanga	seal-ellghem,	nagaqughaqa	pingayiitangat	Unguvalghii	pilghii,	“Tagi!”	Esghaghaqa	tagnelghii	kuuni.	Igleghutistenga	aapqaasilguftuq	iiggmini.
B27_06_Revelation_V6	Nagaqughaqa	mestun	ayuqesugnilnguq	akulngitni	estamat	Unguvalghiit	pilghii,	“Quart-em	imaa	wheat-a	akikaa	ataasim	denarius-em.	Pingayut	quart-em	imii	barley-t	akikii	ataasim	denarius-em.	Iwernga	naafqegpenakek	olive-em	mesiigha,	wine-allu.”
B27_06_Revelation_V7	Taagken	Penniighaghaam	qelpeghsaqminigu	estamiitanga	seal-ellghem,	nagaqughaqa	estamiitangat	Unguvalghiit	pilghii,	“Tagi!”
B27_06_Revelation_V8	Esghaghaqa	aghsaallaak	kuuni.	Igleghutistengan	aatqeftaa	Tuqulleq,	Hades-em	maligtaa.	Pilleghqalitkaaftuk	tuquqiisqelluki	estamaghqellghan	nunam	yugi	savigpagkun,	paneghaatelleghqun,	aqnighneghqun,	ugwighsalghiitgunllu	teghikusiitgun	nunam.
B27_06_Revelation_V9	Taagken	Penniighaghaam	qelpeghsaqminigu	tallimiitanga	seal-ellghem,	esghaghanka	asinganilluki	aghqefigem	unguvasiit	tuququqat.	Tuqutkaqegkangit	qayughllak	ugpeqegkaqegkangit	Kiyaghneghem	akuzitangi,	ungipaqumanginaqiitlu.
B27_06_Revelation_V10	Akilghuughllagtut,	“Kaay	Aghtughyaghqaghhaanghiteghllak	Ataneq,	agleghnaghtutenllu,	ipapiguutenllu!	Tamaakut	nunam	yugi	tuququqat	whangkunneng,	naten	tagkaan	utaqiinnaqsiki	nanqigsaghqaalukillu	aghyuughyaghqaalukillu?”
B27_06_Revelation_V11	Taagken	ataasikaghtiita	unguvasiit	tuqutkat	qatelghiimeng	atkuyaalitkiit,	meghnaaliightesqegkiitlu.	Tawaten	piyaghqaagut	qayughllak	ilangi	ugpeqaalgutngit,	Christ-amllu	qepghaghtengi	tuqusaghqaagut	ellngita	tuqutellghistun.	Enkaam	meghnaalinaqut	kenlanga	uglaghtalngit	naamigtekata	tamaakut	tuqusaghqat.
B27_06_Revelation_V12	Esghapagaqa	Penniighaghaam	qelpeghsaqminigu	aghvinliitanga	seal-ellghem	nuna	ufsuguteghllagtuq.	Siqineq	tagneghtaa	suvinalghiitun	qiipaghaghtun	ulimakatun	goat-em	melqwaneng.	Tanqiqllu	esleqngalghii	aawestun	lliightuq.
B27_06_Revelation_V13	Ighaleqetaaghet	qilagameng	ifkaquutut	nunamun	katam	tawaten	qigumangilnguut	figs-et	ifkaquullghiit	uqfigmeng	anuqeghllagem	ufsugutellghatun.
B27_06_Revelation_V14	Qilaga	aviighutuq	iimgat	igat	imellghistun,	qamaglluteng	naayghatlu	qiighqatlu	nuughquutut	nemeggneng.
B27_06_Revelation_V15	Taagken	nunam	umiilgi,	igleghutistengi,	pilluwaghtet	umiilgit,	aklungilnguut,	qiilngumightikayuget,	tamaghhaghmeng	qepghaghtelaaghet,	qepghaghtelaaghunghilnguutlu	iightuutut	qayeni,	akulngitnillu	uyghaget	naayghani.
B27_06_Revelation_V16	Naayghanunllu	uyghagnunllu	akilghuugut,	“Ulleghvikikut	iighesqelluta	gginaaneng	aqumgalghiim	aqumutagkeni	umiilgusim,	sakraalleghllaganengllu	Penniighaghaam!
B27_06_Revelation_V17	Kaatuq	Aghneq	aghyuughilleghqaghllagak	whangkunnun	enkaam	kitumngam	anaglleqagu!”
B27_07_Revelation_V1	Tamaakut	kingungitneng	esghaghanka	estamat	yaqulget	nekevghallghiit	estamani	kangighiitni	nunam.	Yaqulget	nuqneqeftiit	estamat	anuqet	anuqlinghitesqelluku	nunami	nalighmeng	kelliini	nalighmeng	alngunak	uqfigni.
B27_07_Revelation_V2	Taagken	esghaghaqa	ilanga	yaqulek	mayulghii	asivaghmeng	tugumiilek	nalluniighutanganeng	unguvalghiim	Kiyaghneghem.	Yaqulgem	akilghuugii	estamat	yaqulget	Kiyaghneghem	tuunegkii	aghtughyaghqaanghilleghmeng	naafqesqelluku	nuna,	kelliillu.
B27_07_Revelation_V3	Yaqulgem	pii,	“Naafqegpenaan	nuna	nalighmeng	kellii	nalighmeng	uqfiget!	Utaqiitek	kenlanga	seal-ellemnnun	qawiitgun	qepghaghtengi	Kiyaghnemta.”
B27_07_Revelation_V4	Taagken	nagaqughanka	qafsingutangi	yuget	seal-elaghtuqiit	qawiitgun.	Yuget	uglaghtalangit	144,000-nguftut	tamaghhiitneng	ramkenganeng	Israel-em.
B27_07_Revelation_V5	Judah-m	ramkenganeng	12,000-nguftut,	Reuben-em	ramkenganeng	12,000-nguftut,	Gad-em	ramkenganeng	12,000-nguftut,
B27_07_Revelation_V6	Asher-em	ramkenganeng	12,000-nguftut,	Naphtali-m	ramkenganeng	12,000-nguftut,	Manasseh-m	ramkenganeng	12,000-nguftut,
B27_07_Revelation_V7	Simeon-em	ramkenganeng,	12,000-nguftut,	Levi-em	ramkenganeng,	12,000-nguftut,	Issachar-em	ramkenganeng,	12,000-nguftut,
B27_07_Revelation_V8	Zebulun-em	ramkenganeng,	12,000-nguftut,	Joseph-em	ramkenganeng,	12,000-nguftut,	Benjamin-em	ramkenganeng,	12,000-nguftut.
B27_07_Revelation_V9	Taam	kingunganeng	esghaghanka	uglapestaaghllaget	yulghuteghllaget	kitum	alngunak	kestepagningilkangi!	Tamaghhiitneng	pinguftut	nunataaneng,	ramkeneng,	yugneng,	ulunengllu.	Nekevghatnguftut	umiilgusim	aqumutam,	Penniighaghaamllu	sivugkenkun.	Qiipaghaalluteng	qatelghiineng,	tugumiighlutengllu	palm-em	uqfigan	avayiitneng.
B27_07_Revelation_V10	Akilghuuteghllagtut,	“Yugulilleq	Kiyaghnemta	pikaa	umiilgusigni	aqumutagni	aqumgalghii,	Penniighaghaamllu!”
B27_07_Revelation_V11	Qamaglluteng	yaqulget	nekevuutut	uvitangitni	umiilgusim	aqumutam,	elder-etlu,	estamatlu	unguvalghiit.	Taagken	sekequutut	nunamun	sivungakun	umiilgusim	aqumutam,	manigughaat	Kiyaghneq.
B27_07_Revelation_V12	Piit,	“Amen!	Kiyaghneghput	tamaghhaghmi	usuqligu,	nighughqelligu,	iyamsiqayugvikligu,	quulvaghligu	qayughllak	ellnganguuq	peghqinellelek,	aghtughyaghqaanghillelek,	iknaqelleleklu.	Ellnga	tawatetuq	quunperugllak	kenlengunaan!	Amen!”
B27_07_Revelation_V13	Taagken	ataasim	elder-eneng	aaptaanga,	“Kinkungaawat	qatelghiimeng	qiipaghaghngalghiit,	nakenllu	pingwaat?”
B27_07_Revelation_V14	Kiimsighaqa,	“Yuguniiq,	elpek	liisimakaten.”	Elder-em	piinga,	“Taakunguut	suflughutkat	seghleliighrukutaaghllagmeng.	Penniighaghaam	aawakun	aghvigluki	qiipaghateng,	qateghtestekaqiit.
B27_07_Revelation_V15	Tamaaken	apalluqluku	nekevghatnguut	sivugkeni	Kiyaghneghem	umiilgusiin	aqumutagkeni.	Manigughaqaat	aghneghtuumaan	unugtuumaan	Temple-ngani.	Aqumgalghiim	umiilgusigni	aqumutagni	azigutighlleqii	nayuutngalleghmineng.
B27_07_Revelation_V16	Iyatiqnanighllequt,	nalighmeng	meqsugyugnanighllequt.	Siqinghem	nalighmeng	alngunak	uguqnaghllalghiim	ugunnaanghitii.
B27_07_Revelation_V17	Penniighaghaq	umiilgusim	aqumutam	saaghwanilnguq	penniighniightekelleqaat.	Maghyaghqughlleqii	sengngulghiinun	meghnun	unguvallelitikayugnun,	Kiyaghneghemllu	quningightughlleqii.”
B27_08_Revelation_V1	Penniighaghaam	qelpeghtaqngamigu	maaghraghvinliitanga	seal-ellghem,	qilagmi	qallegnanighwaaghutut	entaqun	aflum	avellghatun	tagkaan.
B27_08_Revelation_V2	Taagken	esghaghanka	taakut	maaghraghvinlek	yaqulget	nekevghalghiit	Kiyaghneghem	sivungakun.	Tamaghhaghmeng	qalghightaatenguutut.
B27_08_Revelation_V3	Taagken	ilanga	yaqulek,	tugumiilek	gold-meng	sagneghmeng,	tagiluni	nekevuq	aghqefigegni.	Tuunegkaat	incense-elghutmeng	ilatesqelluki	qamaglluki	yughiitnun	Kiyaghneghem	yugan.	Yaqulgem	llii	gold-egnun	aghqefigegnun	sivunganilnguuk	umiilgusim	aqumutam.
B27_08_Revelation_V4	Incense-em	agepsaa	mayughtuq	maligulluni	yughallghitgun	Kiyaghneghem	yugita.	Mayughtut	Kiyaghneghmun	sagneghmeng	yaqulgem	tugumiighaneng.
B27_08_Revelation_V5	Taagken	yaqulgem,	tuguluku	sagneq,	imighaa	kenghaneng	aghqefigem.	Sagneghem	imii	miluutii	nunamun.	Enkaam	kallugughteghllagtuq,	kavlegtaghllagtuq,	nighwaaghpagtaghllagtuq,	nunallu	ufsuguteghllagtuq.
B27_08_Revelation_V6	Taagken	maaghraghvinlek	yaqulget,	qalghightaatelget	yataaghqut	qalghightinaluteng.
B27_08_Revelation_V7	Sivuliim	yaqulgem	qalghightaatni	qalghightaa.	Taagken	kaftekragenkuk,	kenghenkuk	akumlutek	aawmeng	nunamun	miluutagket.	Enkaam	pingayughqellgha	nunam	paneghtuq,	pingayughqellghitlu	uqfiget	paneghtut,	qamagllutengllu	sungaghyulghiit	vegaaghet	paneghtut.
B27_08_Revelation_V8	Tuunglighhaan	yaqulgem	qalghightaatni	qalghightaa.	Taagken	sangwaa	naayghaghllagsugnilnguq	kumaghugngalghii,	miluutaat	kelliinun.	Enkaam	pingayughqellgha	kelliim	aawgughtuq.
B27_08_Revelation_V9	Pingayughqellghit	kelliinilnguut	unguvalghiit	tuquut,	pingayughqellghitlu	angyaghpaget	naafqengngwaaghii.
B27_08_Revelation_V10	Pingayiitangita	yaqulgem	qalghightaatni	qalghightaa.	Taagken	ighaleqetaaghllak,	kumaghughngalghii	torch-etun,	qilagameng	ifkaghtuq	pingayughqellghitgun	kiiwetlu	sengngulghiitlu	meghet.
B27_08_Revelation_V11	Aatgha	ighaleqetaaghem	“Sungaghni”.	Pingayughqellgha	meghem	sungaghnightekaq	enkaam	yulghuteghllaget	meghluteng	tuqukat	qayughllak	meq	sungaghnightekaalghii.
B27_08_Revelation_V12	Estamiitangita	yaqulgem	qalghightaatni	qalghightaa.	Taagken	saam	tenpii	siqineq,	tanqiq,	ighaleqataaghetlu,	enkaam	pingayughqellghi	mamlegtii.	Pingayughqellgha	aghneghem	mamlegtaa,	pingayughqellghallu	unugem.
B27_08_Revelation_V13	Esghaghaqallu	nagaqughaqallu	qawaagpak	tengaalghii	quulvani,	iglagtuluni	pilghii,	“Seghleghwaaghunaqnguuq!	Seghleghwaaghunaqnguuq!	Seghleghwaaghunaqnguuq!	Kinguliit	pingayut	yaqulget	qalghighhnaqegkumegteki	qalghightaateteng,	taagken	elngaatall	seghlepestaaghunaqnguuq	yugnun	nunami	kiyaghlleghhiit	tamaani	pilleghni!”
B27_09_Revelation_V1	Taagken	tallimiitangita	yaqulgem	qalghightaatni	qalghightaa.	Esghaghaqa	ighaleqetaaq	ifkaqaq	qilagameng	nunamun,	key-litkaaftuqlu	qelpeghtesqelluku	asilighneghilnguq	laawaaq.
B27_09_Revelation_V2	Ighaleqetaaghem	qelpeghtaa	asilighneghilnguq	laawaaq.	Tesamaken	agepsuq	aanuq	katam	agepsaatun	egllughllagem	repall	siqineqlu	qilagallu	mamlegtaa	agepsum.
B27_09_Revelation_V3	Taagken	agepsumeng	aanleghaatut	locust-elghutet,	nunamunllu	ukigtuutut.	Kaapigaqleghutekat	yugneng,	katam	scorpion-et	kaapiiqellghistun.
B27_09_Revelation_V4	Ungipaatkaalghiit	locust-et	naafqefqiita	vegaaghet	pisqelluki	nalighmeng	sungaghyuget	nunivagseghat	nalighmeng	alngunak	uqfiget.	Aqnightesqegkiillu	tamaakunginaat	yuget	Kiyaghneghem	nalluniillghilkangi	qawiitgun.
B27_09_Revelation_V5	Locust-enun	tuququghtesnaniqii	tamaakut	yuget,	taawanginaq	ikfiqesteghllagestesqegkii	tallimanun	tanqinun.	Scorpion-et	kaapellghistun	yuget	ikfiqeghllakat.
B27_09_Revelation_V6	Taakuni	tallimani	tanqini	tamaakut	yuget	tuquyupigllequt,	iwernga	tuqupagningillequt.	Yuget	tuqunaqeghllagllequt,	iwernga	tuqunaanghitut.
B27_09_Revelation_V7	Locust-et	esghaqaaluteng	kuunistun	ayuqut	pilluwamun	yataaghqegkat.	Naasqwitniteftut	llangaqa	gold-et	qaghpat,	gginiitlu	yuget	gginiistun	ayuqluteng.
B27_09_Revelation_V8	Nuyiit	aghnat	nuyiistun	ayuqluteng,	gguutngitlu	lion-et	gguutngistun	ayuqluteng.
B27_09_Revelation_V9	Yugusimegteggun	qaltelguftut	esghaqaaluteng	savikenghaaghet	sakimagiitat.	Yaqwghitallu	sulugtallghit	llangaqa	chariot-et	kuunituqat	sukeralghiit	pilluwamun.
B27_09_Revelation_V10	Papelguftut	scorpion-estun	kaapikayugmeng.	Enkaam	tallimanun	tanqinun	yuget	ikfiqesteghllagiit	papegmeggneng	kapughluki.
B27_09_Revelation_V11	Umiilelguftut	igleghutilghii	ellngitneng,	yaqulguftuq	esghaamakistenga	asilighneghilnguum	laawaaghem.	Hebrew-stun	aatgha	Abaddon,	Greek-estun	Apollyon,	(whaten	pisiq,	“Naafqiista”).
B27_09_Revelation_V12	Sivuliq	seghlepestaaghllak	alpagtuq,	taam	kingunganeng	paninang	maalghuk	seghlepestaaghllagek	piyaghqaaguk.
B27_09_Revelation_V13	Taagken	aghvinliitangita	yaqulgem	qalghightaatni	qalghightaa.	Nagaqughaqa	ma	gold-egneng	aghqefigegneng	estamaneng	sighunelgegneng	tekerqamegnekun	Kiyaghneghem	sivunganilnguuk.
B27_09_Revelation_V14	Taam	mem	aleghqughaa	aghvinliitangat	yaqulget	qalghightaatelek.	Pikaa,	“Itemutiki	estamat	yaqulget	asighqengngalghiit	kiigwllagegni	Euphrates-egni!”
B27_09_Revelation_V15	Enkaam	estamat	yaqulget	itemutkii.	Yataaghqegkaaftut	taamun	aflumun,	aghneghmun,	tanqimun,	ayumiqulleghmunllu	tuquqiisqelluki	pingayughqellghi	yuget.
B27_09_Revelation_V16	Ungipaataanga	uglaghtalangitneng	kuunitgun	igleghlleghhiit	pilluwaghtet,	200	million-nguftut.
B27_09_Revelation_V17	Esghaghwaallemkun	esghaghanka	kuunit,	igleghutistengitlu.	Sakimagiitiit	kenghestun	kaviteftut,	sapphire-estun	sungaghyukegteftut,	sulphur-estun,	yellow-nguftut.	Kuunit	naasqwit	lion-et	naasqwistun	ayuqeftut,	qaanghitneng	aanut	keneq,	agepsuq,	sulphur-a.
B27_09_Revelation_V18	Taakutgun	pingayutgun	naafqiilleghllagteggun	tuququghiit	pingayughqellghi	yuget.	Kuunit	qaanghitneng	aanleghaatut	keneq,	agepesuq,	sulphur-a.
B27_09_Revelation_V19	Kuunit	aghtughyaghqaanghillelguut	qaanghitnillu	paapgitnillu.	Paapgit	nemeghyastun	ayuqelghiit	naasqulget	kiitiqusiit	yugnun.
B27_09_Revelation_V20	Ilangi	tamaakut	yuget	tuqutellghilkangit	tamaakut	naafqiilleghllaget,	avuteghqumangilnguut	pegsugumangilkangit	kiyaghnengllaqateng.	Manigughnaniimangitiit	tughneghaat,	kiyaghnengllaqatlu	ulimaaghet	gold-meng,	silver-meng,	siilumeng,	uyghagmeng,	unaghsimengllu.	Tamaakut	esghaasaghqaanghilnguut,	nagaquusaghqaanghilnguut,	nalighmeng	piyugyaghqaanghilnguut.
B27_09_Revelation_V21	Talwa	avuteghqutkumangilkangit	yugtalleteng,	alignaghtaalleteng,	nengughtegpenateng	atuqutelleghteng,	nalighmeng	teglegniilleteng.
B27_10_Revelation_V1	Taagken	esghaghaqa	ilanga	aghtiigateghllak	yaqulek	ukilghii	qilagmeng.	Pilugugngaftuq	qilagwaaghmeng,	naasqwan	qulangani	agluk,	gginaa	siqineghtun	kuukgulluni,	ighukeklu	kumaghulghiistun	pillar-estun	ayuqlutek.
B27_10_Revelation_V2	Tugumiiqeftii	iimgat	igaghhaat	qelpalnguut.	Aghenqigneghet	itegani	tuutestii	kelliim	meghan	qaayngakun,	saghumigneghetlu	itegani	tuutestii	quutkun.
B27_10_Revelation_V3	Iglagtupiglluni	akilghuuguq	lion-em	uwighhniillghatun.	Akilghuughllagyan	maaraghvinlegyaget	kalluget	tengngaagtaghtut.
B27_10_Revelation_V4	Maaghraghvinlegyaget	kalluget	tengngaagtaghyata	igaqnaqsaghanka	sameng	pillghit.	Iwernga	nagaqughaqa	ma	qilagmeng	pilghii,	“Aksaqiki	maaghraghvinlegyaget	kalluget	sameng	pillghit,	igaqegpenaki!”
B27_10_Revelation_V5	Taagken	esghaghaqa	yaqulek	nekevghalghii	kelliikunllu	quutkunllu.	Qilagmun	nengugutii	aghenqigneghet	iiggeni,
B27_10_Revelation_V6	akeqiiq	Kiyaghneghem	aatghakun	kiyaghlleghhii	quunperugllak	kenlengunaan.	Ellngangulghii	ulimaghikaq	qilagameng,	nunameng,	kelliineng,	samengllu	tamaghhaaneng	taakunilngughneng.	Yaqulek	piiq,	“Pilleghqaq	kaatuq.
B27_10_Revelation_V7	Iwernga	maaghraghvinliitangita	yaqulgem	qalghighhnaqegkumigu	qalghightaatni,	taawa	Kiyaghneghem	apeghiighlleqaa	uspeqilleni	qayvighsimangilkenni	sivunghani.	Uspeqillgha	ataasiiguq	aapqaa	qepghaghteminun	uuknaliqistenun.”
B27_10_Revelation_V8	Taagken	nagaquqama	mem	qilagmeng	aleghqughlaataghaanga,	“Aglaghluten	tuguki	qelpalnguut	iimgat	igat	iigganilnguut	yaqulgem	nekevghalghiim	kelliikunllu	quutkunllu.”
B27_10_Revelation_V9	Yaqulegmun	aglaghlunga	tungsighanka	imegngalghiit	igaghhaat.	Piinga,	“Tuguluki	neghiki;	aqsaqughpeni	qugaagllequt	iwernga	qaneghpeni	muugallequt	honey-stun.”
B27_10_Revelation_V10	Yaqulgem	iigganeng	tuguluki	iimgat	igaghhaat	neghanka,	imani	qanemni	muugatut	honey-stun.	Iwernga	tuufsaqenka	aqsaquqa	quwaagtaa.
B27_10_Revelation_V11	Taagken	piitnga,	“Allameng	uuknaliqutkepestaaghyaghqaqaten	yulghutet,	nunatalghutet,	alaaghhiinaat	ululghutet,	umiilelghutetlu.”
B27_11_Revelation_V1	Taagken	kitum	ayaviilitaanga	usputaasiqesqelluku.	Enkaam	kayagtaanga,	“Usputaghyaghtughhu	Kiyaghneghem	Temple-nga,	aghqefigeklu,	kesnaketenllu	yuget	maniguullghiit	tawani.
B27_11_Revelation_V2	Iwernga	usputaghpenaan	Kiyaghneghem	Temple-ngan	court-nga	eslataanilnguq,	qayughllak	tuunegkaaguq	Gentile-enun.	Tutmaasghaqnaqngwaat	Agleghnalghii	Neghllak	forty	two-ghyagni	tanqini.
B27_11_Revelation_V3	Ungipaghtegka	pilugugngalghiik	sackcloth-meng,	aghtughyaghqaanghillelelleqagka	uuknaliqesqellukek	1,260	aghneghnun.”
B27_11_Revelation_V4	Maalghuk	ungipaghtek	maalghuguuk	olive-em	uqfigek,	maalghuguuklu	kenelghutam	tunemakek	nekevghalghiik	sivungani	Atanghan	nunam.
B27_11_Revelation_V5	Enkaam	kitum	alngunak	aqnighhnaqutkegkumikek,	qaanghegkeneng	kenghem	aanluni	tuququghlleqiik	anguyagik.	Kitumllu	alngunak	aqnighhnaqutkegkumikek	taawa	tuqusaghqaaghllequq.
B27_11_Revelation_V6	Aghtughyaghqaanghillelguuk	qilaga	eslallugughnaniisqelluku	uuknaliqellghegkegni.	Aghtughyaghqaanghillelguuk	meghet	aawughtesqelluki.	Aghtughyaghqaanghillelguuklu	allaaghhiinaghneng	ikfiqnalghiineng	seghleliighllagneng,	awen	tawaten	piiqellequk	piyukelleghmegetun.
B27_11_Revelation_V7	Apeghiiqayek	ungipaneghmeng,	asilighneghilngughmeng	laawaaghmeng	aanellequq	teghikusalluuk.	Pilluwaghlleqaak	enkaam	kayaalqegkumikek	tuqulleqaak.
B27_11_Revelation_V8	Kemegkwaaghik	tamaanllequk	tuumngani	neghllagem,	Atanghita	qaquuraghvigani.	Taana	neghllak	aatqeftuq	Sodom-emengllu	Egypt-mengllu	qayughllak	yugi	Sodom-eghmiistunllu	Eygpt-eghmiistunllu	ayuqelghiit.
B27_11_Revelation_V9	Yuget	nunataghhaaneng,	ramkeneng,	allaaghhiinaghneng	uluneng,	nunatanengllu	tagillequt	esghaghnalukek	kemegkwaaghik.	Tawaten	pillequt	pingayunun	aghneghnun	avellelighluku,	kitumunllu	alngunak	qungughtesnanighlleqagket.
B27_11_Revelation_V10	Taakuk	uuknaliqistek	ikfiqestighllakaalghiik	nunam	yugitnun.	Enkaam	yuget	quyaghllagllequt,	tunquullequtlu	tunusameng	ilameggnun,	apalluqluku	tuqullghegkenun.
B27_11_Revelation_V11	Iwernga	kingungitneng	pingayut	aghneghet	avellelighluku	Kiyaghneghem	aneghneni	iteghtestekaa	uuknaliqistegnun.	Enkaam	nekevyayek,	qamaglluteng	tamaakut	esghaghlukek	alingruughuteghllakat.
B27_11_Revelation_V12	Taagken	uuknaliqistek	nagaqughaak	iglagtupiglleghhii	ma	qilagmeng	pilghii,	“Mayughtek	whavek!”	Anguyagik	esghapagumaluki	mayughtuk	qilagmun	qilawaaghqun.
B27_11_Revelation_V13	Tawani	pilleghmi	qevuutepiglluni	nuna	ufsuguteghllagtuq;	qulaghqellgha	neghllagem	naavuq.	Enkaam	seven	thousand	yuuk	tuququghaa	nunam	ufsugutelleghllagan.	Tamaakut	yuget	yaywaasekat	kakavaataateghllagluteng	usuquughtaat	Kiyaghnegha	qilagem.
B27_11_Revelation_V14	Tuunglighhaa	seghlepestaaghllagem	seghleliillghem	alpagtuq,	iwernga	esghaghteggu	pingayaa	seghlepestaaghllagem	seghleliillghem	kaasaghtungestaghtuq.
B27_11_Revelation_V15	Taagken	maaghraghvinliitangita	yaqulgem	qalghightaatni	qalghightaa.	Iglagtupiglluteng	met	qilagmi	piit,	“Ataneghpagullgha	nunam	ataneghpagulqaaghtaak	Atanemtallu	Christ-anganllu,	enkaam	Ellnga	igleghutillequq	quunperugllak	kenlengunaan!”
B27_11_Revelation_V16	Taagken	yuginaq	estamat	siipneqluku	siivanlleghet	aqumgalghiit	umiilgusitgun	aqumutamegteggun	Kiyaghneghem	sivungani,	gginateng	sekelluki	manigughaat	Kiyaghneq.
B27_11_Revelation_V17	Pikaat:	“Iyamsiqayugvikamken,	Ataneq	Kiyaghneq	Aghtughyaghqaghhaanghilnguq,	kiyaghlleghhii	maaten,	iiwlengllu	kiyaghlleghhii!	Tugumaan	aghtughyaghqaanghitelleghllagen	enkaam	piinlightuten	igleghutimun.
B27_11_Revelation_V18	Nunam	yugi	sakriteghllagtut,	iwernga	maaten	sakraalleghqan	kaatuq.	Tuqukat	nanqigsaghqaaghtut.	Akileghtughyaghqaaghtaten	qepghaghteten	uuknaliqistet,	agleghnalghiit	yugten,	qamagllukillu	siivakilghiit	elpeneng,	ukavanlenguutlu	apeghseghutlu.	Tuququlleghqan	kaatuq	tamaakunun	tuququqaneng	yugneng	nunami.”
B27_11_Revelation_V19	Taagken	Kiyaghneghem	Temple-nga	qilagmelnguq	qelpateftuq.	Tawani	Temple-ngani	esghaghagka	Ark-ek	Kiyaghneghem	Covenant-elghutakek.	Taagken	nighwaagpagtaghtuk,	eftughtaghtuk,	tengngaagtaghtuklu	kallugek;	nuna	ufsuguteghllagtuq,	kaftekragughteghllagaallu!
B27_12_Revelation_V1	Taagken	qilagami	sangwaa	saghiighanapiglleghhii	aliightuq	liigikusighqaghput	piyaghqamun:	Aghnaq	pilugugluni	siqineghmeng,	itegii	tanqikun	nekeglluteng,	naasqumikun	qaghpaluni	qula	maalghuk	siipneqluku	ighaleqetaaghneng.
B27_12_Revelation_V2	Qumilguftuq,	ighniyugem	aqnighqelluku	lliighaa,	aanaqellghan	taghnughhaam	araghqaa.
B27_12_Revelation_V3	Taagken	qilagami	sangwaa	ilanga	saghiighanapiglleghhii	aliightuq	liigikusighqaghput	apeghiighnaqelghiimun:	Taawa	kavilnguq	dragon-eghllak,	maaghraghvinlek	naasqulek,	qula	sighunelek,	enkaam	qamaglluteng	naasqwi	qaghpalgututeftut.
B27_12_Revelation_V4	Papegmineng	saqipgutii	nunamun	pingayughqellghi	qilagam	ighaleqetaaghi.	Taagken	dragon-a	nekevegkaq	manungakun	aghnam	neghnaluku	taghnughhaa	ighniighesnaqagu.
B27_12_Revelation_V5	Aghnaq	ighnenguq,	igleghusaghqii	qamagtengngwaaghluki	nunam	yugi	iron-meng	anagutalighluni.	Iwernga	aghnam	taghnughhaa	akuqaghluku	aglaataat	Kiyaghneghmun,	umiilgusigkenunllu	aqumutagnun.
B27_12_Revelation_V6	Aghnaq	qimagtuq	kilgaanun.	Tamaani	Kiyaghneghem	yataaghqutkaqegkanga	nekaghqameng,	aflengaksaghqaqegkangat	1,260	aghneghet.
B27_12_Revelation_V7	Taagken	qilagmi	pillugutut.	Michael-enkut	yaqulkullghiit	pilluwaghaat	dragon-a.	Dragon-enkut	yaqulkullghiit	pilluwaghiit	Michael-enkut	yaqulkullghiit,
B27_12_Revelation_V8	iwernga	Michael-enkut	kayaalqaat	dragon-a.	Enkaam	dragon-enkut	yaqulkullghiit	qilagmesaghqaananightut.
B27_12_Revelation_V9	Qilagmeng	miluutaat	dragon-eghllak.	(Neghightaluk	nemeghyaq	aatgha	Tughneghaq,	nalighmeng	Tughneghaq,	puughqughtenga	nunam	yugan.)	Miluutaat	nunamun	yaqulegtuumaan.
B27_12_Revelation_V10	Taagken	nagaqughaqa	ma	iglagtuluni	qilagmeng	pilghii,	“Whaa	kaasimaat	Kiyaghneghem	yugulighillgha,	aghtughyaghqaanghillgha,	ataneghpagullghallu,	Christ-anganllu	aghtughyaghqaanghillgha.	Salin	Tughneghaq	miluutellghilluku	qilagmeng,	aghneghtuumaan	unugtuumaan	anaggutnganiiqii	ugpeqaalguteput	Kiyaghneghmun.
B27_12_Revelation_V11	Ugpeqaalgutemta	kayaalqumaat	aawakun	Penniighaghaam,	ungipaqelleghmegteggunllu	Kiyaghneghem	ipapighqellgha.	Talwa	tuquyaghngaaghmeng	ayuqut	Christ-a	apalluqluku.
B27_12_Revelation_V12	Enkaam	qamagllusi	kiyaghlleghhiini	qilagmi,	quyateghllagtek!	Iwernga	seghleghwaaghunaqnguusi	nunamelngughnillu	kelliinilngughnillu!	Tughneghaam	ukigvikumiisi,	sakriteghllaguuq	qayughllak	liisimakaa	pilleghqiighusaghtughtuq.”
B27_12_Revelation_V13	Dragon-em	liigiksamigu	nunamun	miluutelleni,	malighqaghaa	aghnaq	ighnengegkaq.
B27_12_Revelation_V14	Iwernga	aghnaq	tuunegkaat	qawaagpagrugllagem	yaqugkeneng	tengaasqelluku	kilgaanun.	Tamaani	paqniillequq	nemeghyameng,	aflengakelleqaatlu	pingayut	ayumiqullghet,	aghvinlek	tanqit	ilalluki.
B27_12_Revelation_V15	Taagken	nemeghyam	ughyuutaa	meq	kiiwestun	ayuqelghii	aghnaq	maaqutesqelluku.
B27_12_Revelation_V16	Iwernga	nunam	kayusiitaa	aghnaq.	Nunam	agitaghulluku	tuuftaa	meghllak	dragon-em	ughyuutkaa.
B27_12_Revelation_V17	Taagken	dragon-em	ugumiyaguteghllagluku	aghnaq,	enkaam	pilluwaghyaghtughii	qamaglluki	ilangi	kingunghi.	Tamaakunguut	qaatkutngalghiit	Kiyaghneghem	qelghusiitnun,	ataasiighmelnguutlu	ipalleghmun	apeghtuusaqegkaanun	Jesus-em.
B27_12_Revelation_V18	Taagken	dragon-a	nekevuq	kelliim	esnaakun.
B27_13_Revelation_V1	Taagken	esghaghaqa	teghikusalluuk	aanelghii	kelliimeng.	Qulanguftut	sighunghi,	maaghraghvinlek	naasqulek.	Qamaglluteng	sighunghi	qaghpalgututeftut,	tamaghhaghmeng	naasqut	igaqughvikngaftut	ateghmeng	seghlequulghiimeng	Kiyaghneghmun.
B27_13_Revelation_V2	Taana	teghikusalluuk	leopard-esugnituq,	itegii	kayngem	itegaatun	ayuqelghiit,	qaangha	lion-em	qaanghatun	ayuqelghii.	Dragon-em	tuunaa	teghikusalluuk	aghtughyaghqaanghilleghmineng,	umiilgusigmineng	aqumutagneng,	igleghutiyaghqaaghtestaallu	ateni	atuqluku.
B27_13_Revelation_V3	Ataasiq	naasqwa	teghikusalluugem	tuqutesugnitkaq	kiitighluni,	iwernga	taana	kiiyallgha	maamegkaaftuq.	Iingunaghhaghmeng	nunam	yugita	saghiighayagulluku	maligtaat	teghikusalluuk.
B27_13_Revelation_V4	Qamaglluteng	yuget	manigughaat	dragon-a	qayughllak	teghikusalluugmun	tuunegkanga	aghtughyaghqaanghilleni.	Manigughaatlu	teghikusalluuk,	piit,	“Kinangam	teghikusalluugtun	ayuqa?	Kitumngam	pilluwaghlleqagu?”
B27_13_Revelation_V5	Taagken	teghikusalluuk	akuziyaghqaaghtuq.	Aangaayugteghllagtuq,	seghlepestaatunllu	akuzitkaa	Kiyaghneq.	Aghtughyaghqaanghillenguq	igleghutiyaghqaaluni	42-nun	tanqinun.
B27_13_Revelation_V6	Piinlighaa	seghlepestaatun	akuzitkilleni	Kiyaghneghmeng,	aatghaneng,	kiyaghfiganeng,	tamaakunengllu	kiyaghlleghhiineng	qilagmi.
B27_13_Revelation_V7	Aghtughyaghqaanghillelitaa	pilluwiisqelluki	Kiyaghneghem	yugi,	kayaalqesqellukillu.	Igleghusaghqaaghtestii	qamaglluki	ramket,	yuget,	ulut,	nunataanilnguutlu	yuget.
B27_13_Revelation_V8	Qamaglluni	nunami	kiyaghlleghhiim	manigughlleqaat	teghikusalluuk.	Iwernga	tamaakut	aatghit	igaqngalghiit	Igiitgun	Unguvallghem	manigughnaanghitaat.	Kiyaghneghem	igaqegkaqii	aatghit	nunangllallghilluni.	Taakut	igat	pikii	Penniighaghaam,	yuget	tuqutkiita.
B27_13_Revelation_V9	“Nagatek,	sigutelgukufsi:
B27_13_Revelation_V10	Kina	alngunak	tuguyaghqaakumi,	tugulleqaat.	Kina	alngunak	tuqusaghqaakumi	savigpagkun,	tuqulleqaat	savigpagkun.	Taakuk	whaten	pisiiguk:	Kiyaghneghem	yugi	nuqenneghtuyaghqaagutlu	ugpeqillelguyaghqaagutlu.”
B27_13_Revelation_V11	Taagken	esghaghaqa	ilanga	teghikusalluuk	nunameng	aanelghii.	Maalghugegneng	sighunelguftuq	penniighaghaam	sighunghatun,	akuziiqlu	dragon-etun.
B27_13_Revelation_V12	Sivuliq	teghikusalluuk	tawanlluku	tunglighhaan	teghikusalluugem	atuqaa	qamaglluku	aghtughyaghqaanghillgha.	Taaggun	aghtughyaghqaanghilleghqun	maniguutestii	qamaglluki	nunam	yugi	sivulighmun	teghikusalluugmun.	(Kiiyallghan	tuqutesugnitkaa,	iwernga	kiiyallgha	maamegkaq.)
B27_13_Revelation_V13	Tuunglighhaa	teghikusalluuk	allaaghlluwhaghtighllagaataghtuq,	talwa	qilagmeng	nunamun	keneq	ukigtestaa	yuget	esghaamanghitni.
B27_13_Revelation_V14	Tuunglighhaa	teghikusalluuk	aghtughyaghqaanghillenguq	allaaghlluwaghtiyaghqaaluni	tawantellghani	sivuliim	teghikusalluugem.	Tamaagun	allaaghlluwhaghtilleghteggun	puughtii	qamaglluki	yuget	kiyaghlleghhiit	nunami.	Qelghii	yuget	nangaghnenglliisqelluki	quulviisqelluku	sivuliq	teghikusalluuk.	(Taana	tuqutkaayalghii	savigpagkun	iwernga	unguvaqaq.)
B27_13_Revelation_V15	Tuunglighhaa	teghikusalluuk	aghtughyaghqaanghillenguq	aneghnengestiyaghqaaluni	unguvalleghmeng	nangaghneghanun	teghikusalluugem.	Enkaam	nangaghneq	akuziyaqlegughtuq.	Taagken	nangaghneghem	qelghii	yuget	tuquqiisqelluki	tamaakut	maniguusunghilnguut	ellminun.
B27_13_Revelation_V16	Tuunglighhaan	teghikusalluugem	nalluniightiisqii	number-meng	qamaglluki	yuget	aghenqigneghitgun	iiggitgun	nalighmeng	qawiitgun.	Tawaten	qelghii	aangwaaghughngaata,	ukavansaghngaata,	aklungiteghngaata,	aklumaghngaata,	qepghaghtelaaghunghiteghngaata,	qepghaghtelaaghughngaata.
B27_13_Revelation_V17	Kina	alngunak	tukfighiyaghqaanghituq	nalighmeng	akikiyaghqaanghituq	wetkuqun	nalluniillelgukumi.	Taana	nalluniilkutaq	teghikusalluugem	aatqaa	nalighmeng	aatghan	number-kaa.
B27_13_Revelation_V18	Peghqinellelgem	liigiknaaghaa	una.	Sumeghtaghalleghmikun	liigikelleqaa	sameng	pisiitanga	teghikusalluugem	number-nga.	Taana	number-a	yugmun	aatghuuq,	666-nguuq.
B27_14_Revelation_V1	Taagken	esghaghaqa	taawa	Penniighaghaq	nekevghalghii	Naayghami	Zion-mi.	Ellnganituteftut	144,000	yuget,	qagumegteggun	igaqfikegkat	aatghaneng,	Atanganllu	aatghaneng.
B27_14_Revelation_V2	Nagaqughaqallu	ma	qilagmeng.	Nagatkaaluni	llangaqa	qallangatun	meghllaget,	tengngaagatunllu	kallugem.	Nagatkaqa	ma	llangaqa	harp-estet	aynganangallghiistun	harp-etgun	ayuqelghii.
B27_14_Revelation_V3	144,000	yuget	nekevghatnguftut	sivungani	umiilgusim	aqumutam,	estamatlu	unguvalghiit,	elder-etlu.	Taakut	yuget	ilagaghaqeftut	ilagaateghraghaghmeng.	Kitum	alngunak	taana	ilagaan	liisaghqaqenghilkanga	iwerngaqun	144,000	yuget.	Ellnginguut	Kiyaghneghem	yugulikii	qungangitneng	nunam	yuganeng.
B27_14_Revelation_V4	Taakut	yuget	nukeggnaghqumangilnguugut	aghnameng	atuqilleghqun.	Maligtaqaat	Penniighaghaq	navek	alngunak	pinghani.	Kiyaghneghem	yugulikaqii	akulngitneng	nunam	yugan,	tunusaqsuwhaaghuut	Kiyaghneghmunllu	Penniighaghaghmunllu.
B27_14_Revelation_V5	feet	uusqaghtulkelluku.
B27_14_Revelation_V6	Taagken	esghaghaqa	ilanga	yaqulek	tengaalghii	quulvaghpani.	Aapghii	kenlengilnguut	Pinilghiit	Ungipat	nunami	kiyaghlleghhiinun,	tamaghhiitnun	nunataanilngughnun	yugnun,	ramkenun,	ulunun,	yugnunllu.
B27_14_Revelation_V7	Iglagtupiglluni	piiq,	“Alikiteggu	Kiyaghneq,	usuqiteggu	aangelleghllaga!	Yugneng	nanqigtilleghqaa	kaatuuq.	Manigughteggu	ulimaghikaq	qilagameng,	nunameng,	kelliineng,	sengngulghiinengllu	meghneng!”
B27_14_Revelation_V8	Tuunglighhaan	yaqulgem	maligtaa	sivuliq,	whaten	pimaghmi,	“Naavumaaq!	Babylon-eghllak	naavumaaq!	Babylon-em	seghletun	atuqillgha	sex-meng	wine-etun	ayuquq.	Wine-mineng	meghesqughii	qamaglluki	nunam	yugi,	enkaam	ellngitallu	seghletun	sex	atuqsagutaat.	Enkaam	tawaten	pilleghmegteggun	Kiyaghneghmun	aghyuughteslequt.”
B27_14_Revelation_V9	Pingayaak	yaqulgem	maligutuq	sivuliignun.	Iglagtupiglluni	piiq,	“Kitum	alngunak	maniguqumigu	teghikusalluuk,	nangaghneghallu,	allgeghsimakumigullu	nalluniilleq	qagumikun	nalighmeng	iiggmikun
B27_14_Revelation_V10	meghyaghqaqaa	wine-nga	Kiyaghneghem	sakraallghan.	Taana	wine-a	meliimangilnguq	kuuvegkaq	qayuusimun	Kiyaghneghem	sakraalqaa!	Kina	alngunak	maniguutkaq	taakugnun	ikfiqeghllagyaghqaaguq	keneghmillu,	sulphur-millu,	sivungitni	agleghnalghiitlu	yaqulget,	Penniighaghaamllu.
B27_14_Revelation_V11	Kenghem	ikfiqesteghllaglleqii,	agepsaa	mayughllequq	quunperugllak	kenlengunaan.	Ikfiqnanighnaanghitut	aghneghtuumaan	unugtumaan,	maniguutkaatmeggneng	teghikusalluugmun,	nangaghneghanun,	nalluniiqaatmeggnengllu	aatghaneng.”
B27_14_Revelation_V12	Tamaakut	qamaglluteng	whaten	pisiigut,	Kiyaghneghem	yugi	nuqenneghtupestaaghyaghqaagut.	Tamaakunguut	qaatkutngalghiit	Kiyaghneghem	qelghusaanun,	ataasiighmellutengllu	Jesus-mun.
B27_14_Revelation_V13	Taagken	nagaqughaqa	qilagmeng	ma	pilghii,	“Igaqigu	una:	Whaken	kenlekluku	quyasaghqaagut	tuquyaghqat	qepghaasimaluku	Ataneq!”	Taghneghak	piik,	“Quyanapestaaghtut!	Meghnaalillequt	ughleghiilleghmeggneng,	yuget	neqamikelleqiit	aneghneghqillghit.”
B27_14_Revelation_V14	Taagken	esghaghaqa	taawa	qatelghii	qilawaaq,	qilawaghqun	aqumgaftuq	llangaqa	ighnegha	yugem.	Naasqumikun	gold-meng	qaghpalguftuq,	tugumiiqeftaallu	ipelghii	pakregmelnguq	savik.
B27_14_Revelation_V15	Taagken	ilanga	yaqulek	aanuq	Temple-meng.	Akilghuughllagaa	aqumgalghii	qilagwaaghmi,	“Pakregmelnguq	savigen	atuqluku	unataa,	qayughllak	unatalleghqaq	kaatuq,	nunam	piitestekaa	unataghyaghqaaghtengnguuq!”
B27_14_Revelation_V16	Enkaam	qilawaaghmi	aqumgalghiim	pakregmelnguq	savini	unataasiqaa	nunamun.
B27_14_Revelation_V17	Taagken	ilanga	yaqulek	aanuq	Temple-meng	qilagmi,	ellngallu	ipelghiimeng	pakregmelngughmeng	savilguftuq.
B27_14_Revelation_V18	Taagken	ilanga	yaqulek	aanuq	aghqefigegneng	aflengakistenga	kenghan	aghqefigem.	Akilghuughllagaa	yaqulek	ipelghiimeng	pakregmelngughmeng	savilek,	“Savigpeneng	kepughqi	grapes-et	nunam	vine-nganeng,	qayughllak	grapes-et	qigumaat!”
B27_14_Revelation_V19	Enkaam	yagulgem	pakregmelnguq	savini	saqipgutaa	nunamun,	kepughii	grapes-et	nunam	vine-nganeng.	Taagken	miluqutaqii	grapes-em	qageghquusighllaganun.	Taananguuq	Kiyaghneghem	sakritfigllaga.
B27_14_Revelation_V20	Grapes-mun	qageghquusik	eslataanilnguuk	neghllagem.	Grapes-et	qageghqughyalghiimeng	aawk	maaquq	qageghquusineng	180	miles	tagtalkelluku,
B27_15_Revelation_V1	Taagken	qilagami	aliightuq	sangwaa	saghiighanapiglleghhii	liisimakusighqaghput	piyaghqamun.	Taawa	maaghraghvinlek	yaqulget,	tagitilghiit	maaghraghvinlegneng	seghleliilleghllagneng.	Taakut	seghleliilleghllaget	taaqniitkeftii	Kiyaghneghem	sakraalleghllagan.
B27_15_Revelation_V2	Taagken	esghaghaqa	kelliisugnilnguq	meghraakegtaq	siqinwaaghestun,	akumngalghii	keneghmeng.	Esghaghankallu	kayaalqiikat	teghikusalluugmeng,	nangaghneghaneng,	aatghanllu	number-nganeng.	Nekevghatnguftut	saaghwaghni	kelliim,	harp-elightuulluteng	Kiyaghneghem	tuunegkiitneng	ellngitnun.
B27_15_Revelation_V3	Ilagaghaqeftut	ilagaatanganeng	Moses-em,	(Kiyaghneghem	qepghaghtenga),	ilagaatanganengllu	Penniighaghaam:	“Kaay,	Ataneq	Kiyaghneq	Aghtughyaghqaghhaanghiteghllak,	qepghalleghten	seghleghllaguut,	allaaghlluwhaghllaguut!	Kaay,	umiilgat	nunam	yugita,	elpek	salleghten	elqughutngaatlu	ipanguutlu!
B27_15_Revelation_V4	Ataneq,	qamagtengngwaaghluteng	yuget	alikelleqaaten,	quulvaghlleqaatlu	aatghen!	Ellnginaaguten	agleghnalghii!	Qamagtengngwaaghluteng	nunatat	manigughyaghtughlleqaaten,	qayughllak	liisimakegkangat	nanqigtilleghten	elqughutngalghiit!”
B27_15_Revelation_V5	Taam	kingunganeng	esghaghaqa	qilagmi	qelpeghtekangat	Temple-a.	(Agleghnalleghpigaaguq	Na,	ellngan	yugita	liisimakusiqaat	Kiyaghneq	tawanniluku.)
B27_15_Revelation_V6	Taagken	maaghraghvinlek	yaqulget	aanleghaatut	Temple-meng	kelqelluteng	maaghraghvinlegneng	seghleliilleghllagneng.	Tamaghhaghmeng	atkuyaaghulluteng	qateghrakegtameng	nighulghiimeng,	sakimagmegteggun	gold-meng	tafsiluteng.
B27_15_Revelation_V7	Taagken	ataasim	unguvalghiim	estamaneng	taakuneng,	gold-meng	sagneliqughii	maaghraghvinlek	yaqulget.	Taakut	sagneghet	imighngaat	sakraalleghllaaganeng	Kiyaghneghem,	kiyaghlleghhii	quunperugllak	kenlengunaan.
B27_15_Revelation_V8	Temple-em	ilunga	agepsughqaagaa	Kiyaghneghem	nighughqellghanengllu,	aghtughyaghqaanghillghanengllu.	Kina	alngunak	iteghnaanghituq	Temple-mun	kenlanga	maaghraghvinlek	seghleliilleghllaget	kenletghuutellghitnun,	tagitkiit	maaghraghvinlek	yaqulget.
B27_16_Revelation_V1	Taagken	Temple-meng	nagaqughaqa	iglagtulghii	ma,	ungipaaskangi	maaghraghvinlek	yaqulget,	“Kuuvyaghtughteki	nunamun	maaghraghvinlek	sagneghet	Kiyaghneghem	sakraalleghllagi!”
B27_16_Revelation_V2	Enkaam	sivuliim	yaqulgem	sagneni	kuuvyaghtughaa	nunamun.	Taagken	seghlepestaaghllaget	aqnighnapiglleghhiit	pupiget	piitquutut	nalluniillengegkanun	teghikusalluugmeng.	Tamaakunguut	maniguutkat	nangaghneghanun.
B27_16_Revelation_V3	Tuunglighhaan	yaqulgem	sagneni	kuuvaa	kelliinun.	Taagken	kellii	aawatun	tuqukam	yugem	lliighluni,	enkaam	qamaglluteng	unguvalghiit	kelliini	tuqulaghaatut.
B27_16_Revelation_V4	Pingayiitangita	yaqulgem	sagneni	kuuvaa	kiigwnunllu,	sengngununllu	meghnun	enkaam	aawughquutut.
B27_16_Revelation_V5	Nagaqughaqa	igleghutilghii	meghneng	yaqulek	pilghii,	“Kaay,	Agleghnalghii	Kiyaghneq,	elpenguuq	maaten	kiyaghlleghhii,	elpenguuq	quunpeng	kiyaghlleghhii!	Nanqigtilleghtenllu	aghyuughilleghtenllu	elqughutngaat.
B27_16_Revelation_V6	Yuget	tuququqaqiit	yugten,	uuknaliqistetenllu,	enkaam	meghyaghqalitaten	aawmeng.	Tawaten	aghyuughyaghqaaluteng	ellmeggneng	allgeghtekaqaat!”
B27_16_Revelation_V7	Taagken	nagaqughaqa	aghqefigegneng	ma	pilghii,	“Aa-a	Ataneq,	Kiyaghneq	Aghtughyaghqaanghilnguq!	Ipanguutlu	elqughutngaatlu	nanqigtilleghqaghten!”
B27_16_Revelation_V8	Estamiitangita	yaqulgem	saghneni	kuuvaa	siqineghqun	enkaam	Kiyaghneghem	siqinghem	kenghanun	paneghtestii	yuget.
B27_16_Revelation_V9	Siqinghem	uguqnaghllagan	paneghtestii	yuget.	Enkaam	sanguughteghllagaat	aatgha	Kiyaghneghem,	igleghutistengutanganeng	tamaavek	seghleliilleghllagnun.	Avuteghqenghitutlu,	usuqenghitaatlu	Kiyaghneghem	aangelleghllaga.
B27_16_Revelation_V10	Tallimiitangita	yaqulgem	sagneni	kuuvaa	teghikusalluugem	umiilgusiin	aqumutagkenkun,	enkaam	ataneghpagullgha	mamleghqwaagaa.	Yuget	ikfiqem	uluteng	amqeghqughiit.
B27_16_Revelation_V11	Sanguughteghllagaat	Kiyaghnegha	qilagem	apalluqluku	aqnighqelleghmeggnengllu	pupigtaalleghmeggnengllu.	Avuteghqenghitutlu	seghletun	pilleghmeggneng.
B27_16_Revelation_V12	Aghvinliitangita	yaqulgem	sagneni	kuuvaa	kiiwllagegnun	Euphrates-egnun.	Kiiwek	pateghtuk	yataaghqunnaluki	tuumkaghqameng	umiilget	tagilghiit	asivaghmeng.
B27_16_Revelation_V13	Taagken	esghaghanka	pingayut	nukeggnalghiit	tughneghaat	frog-esugnilnguut.	Aanut	qaanghitneng	dragon-em,	teghikusalluugem,	uuknaliqistesighwaaghemllu.
B27_16_Revelation_V14	Taakut	tughneghaat	allaaghlluwhaghtikayuguftut.	Aghulaqut	umiilgitnun	nunataghhaan	tamaghhaan	qerngughhnaluki	pilluwamun	aghneghllagani	Kiyaghneghem	Aghtughyaghqaghhaanghilnguum.
B27_16_Revelation_V15	Ataneq	piiq,	“Nagataghtek!	Taginguunga	teglegniightetun!	Quyanaghtuq	teghhumalghii,	aatkani	piiftengngwaaghluki	ayuqegkangi.	Enkaam	igleghhnaanghituq	amsikaghmi,	kayngusaghaannaanghituqlu	tesqagani	yuget	esghaqumegteggu!”
B27_16_Revelation_V16	Taagken	tughneghaat	qerngughtiit	umiilget	Armageddon-mun.	Tawaten	Hebrew-ghmiistun	atillgha	ayuquq.
B27_16_Revelation_V17	Taagken	maaghraghvinliitangita	yaqulgem	sagneni	kuuvaa	eslakun.	Temple-mi	umiilgusigneng	aqumutaghllagegneng	iglagtupiglluni	ma	piiq,	“Apeghiightuq!”
B27_16_Revelation_V18	Taawa	nighwaagpagtaghtuq,	tengngaagtaghtuq,	kallituq,	nunallu	ufsuguteghllagtuq.	Taana	nunam	ufsugutelleghllaga	seghlelleghpigaaguq	Kiyaghneghem	yungllaghyuggallghaneng.
B27_16_Revelation_V19	Neghllak	pelleghtuq	pingayughqelluni.	Nunatlu	neghllagit	qamagtengngwaaghluteng	naavuutut.	Kiyaghneghem	neqamikii	Babylon-eghllagem	seghleghqellghi.	Enkaam	meghestaa	wine-a	qayuusimelnguq	sakritelleghllagmineng	imaqelghii.
B27_16_Revelation_V20	Qamaglluteng	qiighqat	aviighuquutut,	qamagllutengllu	naayghat	kaavuutut.
B27_16_Revelation_V21	Kaftekragrugllaget	100	uqigtutkavzilghiit	qilagameng	ifkaquutut	yugnun.	Enkaam	tamaakut	yuget	sanguughteghllagaat	Kiyaghneq	apalluqluki	kaftekragrugllaget.	Taana	seghleliilleghllak	seghlepigulghii.
B27_17_Revelation_V1	Taagken	yaqulget	maaghraghvinlegneng	sagnelget,	taakuneng	ataasim	takulunga	piinga,	“Tagi,	kelguviknaqamken	aghyuulleghqaaneng	apeghseghuum	aghnam	yugusimineng	akikikayugem,	aqumgalghii	meghllagteggun.
B27_17_Revelation_V2	Nunam	umiilgi	seghleghqaqut	atuqaqluku	aghnaq.	Seghleghet	atuqistillghi	wine-etun	ayuqut,	enkaam	nunam	yugi	suumaqut	meneghmegteggu	wine-nga.”
B27_17_Revelation_V3	Taagken	yaqulgem	Taghneghagnekun	aglaataanga	kilgaanun.	Tawani	esghaghaqa	aghnaq	aqumgalghii	kavirrakegtakun	teghikusalluugkun.	Teghikusalluuk	igaqughvikngaftuq	uzimun	sanguughtusineng	ateghneng	Kiyaghneghmun.	Maaghraghvinlek	naasqulguftuq,	quulnguftutlu	sighunghi.
B27_17_Revelation_V4	Aghnaq	pilugugngaftuq	esneyaaghmengllu	kavirrakegtamengllu,	enkaam	ullngaqluni	gold-meng,	akitughllagmeng	uyghagmeng,	pearl-mengllu.	Tugumiiqeftaa	gold-a	qayuusiq	esleqngalghii	seghleghnalghiineng	kiyaghtaalleghneng,	nukeggnalghiinengllu	sex-kun	seghleghqellghaneng.
B27_17_Revelation_V5	Qawaani	igaqngaftuq	ateq	qayvighsimangilnguq	whaten	pisiq,	Apeghseghuq	Babylon,	naakaat	yugusimeggneng	akikikayuget	aghnat,	seghleghnallghanengllu	nunam.
B27_17_Revelation_V6	Esghaghaqa	aghnaq	suumelghii	aawitneng	Kiyaghneghem	yugita,	aawitnengllu	tuququqat	qayughllak	ataasiighmelnguut	Jesus-mun.	Esghaghluku	aghnaq	saghiighayugllagtunga.
B27_17_Revelation_V7	Iwernga	yaqulgem	piinga,	“Sangavek	saghiighayugsin?	Ungipaannaqamken	qayvighsimangilngughmeng	sameng	pisiitkek	aghnaankuk,	teghikusalluugenkuk.	Taana	teghikusalluuk	igleghutilghii	aghnameng,	naasqulguuq	maaghraghvinlek,	sighunelguuqlu	qula.
B27_17_Revelation_V8	Teghikusalluuk	esghaqan	unguvayalghiinguuq,	Iwernga	tuqukaaguq.	Mayughllequq	Saamnangilngughmeng	Laagwaaghmeng	naafqellengnaluni.	Yulguuq	nunami	aatghit	igaqellghilnguut	Igiitgun	Unguvallghem	nuna	piinlillghilluku.	Tamaakut	yuget	esghaqumegteggu	teghikusalluuk	saghiighayugllequt	qayughllak	unguvayalghii,	tuqukaq	iwernga	tagiyaghqaq.
B27_17_Revelation_V9	“Sumeghtaghayuqam	liigikelleqaa	una:	Maaghraghvinlek	naasqut	maaghraghvinleguut	qemit	aghnam	aqumgavigi.
B27_17_Revelation_V10	Taakut	naasqut	maaghraghvinleguutlu	umiilget.	Tallimat	tuqukaagut,	ataasiq	igleghutinguuq,	enkaam	ataasiq	salin	tagingigatuq.	Tagikumi	igleghutiyaghqaaguq	natengiighhaq.
B27_17_Revelation_V11	Teghikusalluuk	unguvayalghii	iwernga	tuqukaq,	pingayuneng	ingluliitnguuq	umiilek.	Taana	pingayuneng	ingluliita	umiilek	ilakaat	sivuliit	maaghraghvinlek	umiilget,	naafqellengyaghtuuguq.
B27_17_Revelation_V12	“Esghaqaghten	qula	sighunghet,	qulanguut	umiilget	salin	igleghutingigatut.	Iwernga	aghtughyaghqaanghillengellequt	igleghutiyaghqaaluteng	ataasiq	aflu	maligulluteng	teghikusalluugmun.
B27_17_Revelation_V13	Taakut	ataasiq	umyugaqluku	tuunelleqiit	teghikusalluugmun	aghtughyaghqaanghilletengllu	pilleghqatengllu.
B27_17_Revelation_V14	Enkaam	pilluwaghlleqaat	Penniighaghaq.	Iwernga	Penniighaghaam	kayaalqelleqii	qayughllak	Atanqegkangat	atanghet,	Umiilkegkangatlu	umiilget.	Penniighaghaghmelnguut	tuqluqaagut,	nakmikegkaagut,	ataasiighmelnguugutlu.”
B27_17_Revelation_V15	Taagken	yaqulgem	piinga,	“Esghaghaten	meghet	aghnam	yugusimineng	akikikayugem	aqumgavigi.	Taakut	meghet	yulghuteghllaguut	nunataghhaaneng	tamaghhaaneng	pinguut,	ulukelghiit	allaaghhiinaghmeng.
B27_17_Revelation_V16	Esghaqaghpek	qula	sighunghet,	teghikusalluugemllu,	ugumiilleqaat	aghnaq	yugusimineng	akikikayuk.	Saqraggiighulluku,	amsiqaghqelluku,	kemga	neghluku,	taagken	siipnegha	kumaghlleqaat.
B27_17_Revelation_V17	Taakut	qula	sighunghet	tawaten	pikaagut	qayughllak	Kiyaghneghem	ellngitnun	atuqestekaqaa	piyukelleni.	Angeghqumatkaagutlu	tuunaluki	ataneghpagulleteng	teghikusalluugmun.	Tawaten	pikaagut	kenlanga	Kiyaghneghem	piyukellgha	apeghiillghanun.
B27_17_Revelation_V18	Taana	aghnaq	esghaqan	neghllaguuq	igleghutilghii	umiilgitneng	nunat.”
B27_18_Revelation_V1	Taam	kingunganeng	esghaghaqa	ilanga	yaqulek	qilagmeng	ukilghii.	Aghtughyaghqaanghillelegllaguftuq,	nighughqelleghmineng	iingunaghhaan	nuna	nighugtaa.
B27_18_Revelation_V2	Akilghuughllagtuq,	“Naavumaaq!	Naavumaaq	Babylon-eghllak!	Nekaaghsimaat	tughneghaat,	nukeggnalghiit	tughneghaat,	ukmanginneghilnguut	kusgenalghiit	qawaaget.
B27_18_Revelation_V3	Babylon-em	seghletun	atuqillgha	sex-meng	wine-etun	ayuquq,	nunataghhan	tamaghhaan	meghaa.	Nunam	umiilgita	atuqaqaat,	nunamllu	akilpegaghtengita	aklungighisiqngwaat	nuqetusaghqaanghilngughqun	sex-kun	atuqiyullghakun.”
B27_18_Revelation_V4	Taagken	nagaqughaqa	ilanga	ma	qilagmeng	pilghii,	“Yumni,	aanleghaatek	Babylon-meng!	Ilategpenasi	seghleghqellghanun	aghyuullengnayukafsi	ellnganun	maligullusi.
B27_18_Revelation_V5	Seghleghqellghi	mayughteghllagngaat	uusqaghtutkaghmeng	qilagtun,	Kiyaghneghem	neqamikii	seghleghqellghi.
B27_18_Revelation_V6	Seghletun	piteggu	Babylon	katam	ellngan	seghletun	pillghatun.	Malghughqelluku	seghletun	pillgha	piteggu.	Qayuusiikun	kuuviteggu	wine-a	iknaqetulnga	malghughqengngaan	ellngan	atuqaqegkanganeng.
B27_18_Revelation_V7	Ellmineng	usuqeghllagaquq,	aklungighllanillu	atuqaqaa	samun	alngunak	piyukegkaminun.	Enkaam	ikfiqesteghllagteggullu	qivghusteghllagteggullu	atunekiitesluku	qaghyalleghllaganun.	Ellmineng	piiquq,	‘Queen-nguunga	aqumgalghii	umiilgusimkun.	Ugingighaanghitunga	enkaam	qivghunaanghitngwaaghtunga!’
B27_18_Revelation_V8	Tamaaken	apalluqluku	aghneghhiinaghmi	kaalleqaa	tuqullghem,	qivghullghem,	neqangisagllagem.	Taagken	kenghem	paneghlleqaa	qayughllak	aghyuughistenga,	Ataneq	Kiyaghneq,	aghtughyaghqaanghiteghllagtuq.”
B27_18_Revelation_V9	Nunam	umiilgi	ilatkat	atuqillghanunllu	qiliighyullghanunllu,	esghaqumegteggu	agepsaa	panellghan	qiyakelleqaat,	iglagtupigllutengllu	qiyakeghllaglleqaat.
B27_18_Revelation_V10	Uyavanlluteng	nekevellequt	qayughllak	alingelghiit	ellmengllu	ilannayukameng	ikfiqellghanun.	Pillequt,	“Seghleghhaghmeng!	Seghleghhaghmeng	elpek	aangeghllak	aghtiigalnguq	neghllak,	Babylon!	Aghyuullenguten	ataasighhaghmi	aflumi!”
B27_18_Revelation_V11	Nunam	akilpegaghtengita	qiyaaghwaatkaat	qivghughllagumaghmeng,	qayughllak	kitum	alngunak	tukfighnaniqangit	saghyangit.
B27_18_Revelation_V12	Babylon-mi	akilpegaghtet	akikaqsaqangit	gold-et,	silver-et,	akitughllaget	uyghaget,	pearl-etlu;	akikaqsaqangitlu	qiipaghaghqat	ulimaaghet	linen-meng,	silk-meng,	qiipaghaghqatlu	iqeghtaqelghiit	esnegyaaghet,	kavirrakegtatlu.	Akikaqsaqangitlu	tepkegtepiglleghhiit	unaghsit,	ulimaaghet	naangquneng,	akitughllagneng	unaghsineng,	siiluneng,	savikenghaagneng,	marble-enengllu.
B27_18_Revelation_V13	Akikaqsaqangitlu	cinnamon-et,	spice-et,	incense-et,	myrrh-et,	frankincense-et;	wine-et,	olive-em	mesiighi;	avlawat,	wheat-et;	cattle-et,	penniighet,	kuunit,	wagon-et;	talwa	yuget	akikaqsaqangit	qepghaghtelaaghuluki.
B27_18_Revelation_V14	Akilpegaghtet	Babylon	pilleqaat,	“Qamaglluteng	pinilghiit	allgeghsukeghllakaghten	aviighutut.	Qamagllutengllu	aklungighllagten	qelmeghllaget	aviighutut,	allamengllu	allgeghsaghqaananighaten!”
B27_18_Revelation_V15	Akilpegaghtet	aklungighikat	akikiluteng	Babylon-mun,	nekevghallequt	uyavanlluteng	qayughllak	alingelghiit	ilannayukameng	ikfiqellghanun.	Qiyallequt	qivghughllagumaghmeng,
B27_18_Revelation_V16	whatenllu	pillequt,	“‘Seghleghwaaghuuq!	Seghleghwaaghuuq	neghllak!	Aatkayuguyaghtuq	linen-meng,	esneyaaghmeng,	kavirrakegtamengllu,	ullngaqegkayuguyaghtuqlu	gold-meng,	akitughllagmeng	uyghagmeng,	pearl-mengllu!
B27_18_Revelation_V17	Ataasimi	aflumi	aklungighllagiitaa!’	“Qamaglluteng	angyalget,	yugit,	passenger-ngit,	akilpegaghtetlu	igleghakayuget	angyaghpagteggun	allgeghunnaluteng	kiyaghusighqameggneng,	angyaghpagit	aghuliiqat	uyavanlluteng	Babylon-meng	kumaghaqngan.
B27_18_Revelation_V18	Esghaghluku	agepsaa	kumallghan,	akilghuugut,	‘Alla	neghllagituq	whatelngughmeng!’
B27_18_Revelation_V19	Naasquteng	pagulalightughiit	qiyatkelluku,	qivghutkelluku	akilghuugut,	‘Seghleghwaaghuuq!	Seghleghwaaghuuq	neghllak!	Aklungighllaganeng	qamaglluteng	angyaghpalget	aklungighikayuguyaghtut!	Iwernga	ataasimi	aflumi	aklungighllagiitaa!’”
B27_18_Revelation_V20	Taagken	qilagmeng	kina	piiq,	“Kaay	qilagmelngughni,	quyakiteggu	qayughllak	Kiyaghneghem	naafqaa	Babylon!	Quyatek	Kiyaghneghem	yugitni,	apostle-eni,	uuknaliqistenillu!	Kiyaghneghem	aghyuughaa	qayughllak	seghletun	pikaqegkangisi!”
B27_18_Revelation_V21	Taagken	iknaqeghllalghiim	yaqulgem	kevgaa	uyghagrugllak,	grain-mun	kagimtisistun	ayuqelghii.	Miluutaa	kellimun,	whaten	pimaghmi,	“Tawateghpigaq	neghllak	Babylon,	Kiyaghneghem	miluuteghllaglleqaa	asitmun	enkaam	allamengllu	esghaghnaanghitaat.
B27_18_Revelation_V22	Kitum	alngunak	nagaqughnaanghitii	harp-esteten,	pillgughikat	aynganangasteten,	flute-esteten,	qalghightaghtetenllu!	Qamaglluteng	pillgughikat	qepghaghteten	aviighusaghqaagut,	grain-meng	kagimtesteten	allallu	nagaqughnaanghitiit!
B27_18_Revelation_V23	Kenelghutam	nighuga	kuukgunnaanighnaquq	elpeni.	Mengik	nulightughnaqelghiimllu	ugiighnaqelghiimllu	nagaqughnanighnaquk	elpeni.	Akilpegaghteten	aghtiigatngwaaghyaghtut	nunataghhaani	tamaghhaani.	Alignaghtaalleghpegun	puughquqaqaten	qamagtengngwaaghluki	nunam	yugi!
B27_18_Revelation_V24	Babylon-mi	taawa	aawit	uuknaliqistet,	Kiyaghneghem	yugi,	qamagllutengllu	tuqutkat	nunami.”
B27_19_Revelation_V1	Kingunganeng	iknaqeghllalghiim	yaqulgem	akuzillghan,	qilagmi	nagaqughanka	yulghuteghllaget	akilghuulghiit,	“Hallelujah!	Yugulilleq,	quulvalleq,	aghtughyaghqaanghilleqlu	Kiyaghnemta	pikii!
B27_19_Revelation_V2	Ellngan	nanqigtillghi	ipanguut,	elqughutngaat!	Ellngan	aghyuuqaqaa	apeghseghuq	aghnaq	yugusimineng	akikikayuk	qayughllak	nunam	yugi	seghletun	pistekangi	sex-kun	atuqestaqluni.	Kiyaghneghem	akitkaqaa	qayughllak	qepghaghtengi	tuququghtestekangi.”
B27_19_Revelation_V3	Yulghuteghllaget	akilghuulaataghtut,	“Hallelujah!	Neghllagem	kumalghiim	agepsaa	mayuuguq	quunperugllak	kenlengunaan!”
B27_19_Revelation_V4	Taagken	yuginaq	estamat	siipneqluki	elder-et,	estamatlu	unguvalghiit	niinghuquulluteng	manigughaat	Kiyaghneq,	aqumgalghii	umiilgusigmikun.	Pikaat,	“Amen!	Hallelujah!”
B27_19_Revelation_V5	Taagken	umiilgusigneng	aqumutaghllagegneng	ma	whaten	piiq,	“Usuqiteggu	Kiyaghneghput,	qamagllusi	qepghaghtengani	alikilghiini	ellnganeng,	ukavanlengughnillu	aangwaaghnillu!”
B27_19_Revelation_V6	Taagken	nagaqughanka	llangaqa	mengit	yulghuteghllaget.	Nagatkaaluteng	suksugistun	tevlughteghllalghiit	meghet,	kallugemllu	tengngaagtallghatun	ayuqluteng.	Akilghuugut,	“Hallelujah!	Ataneq	Kiyaghneghput,	Aghtughyaghqaghhaanghilnguq	igleghutiiq!
B27_19_Revelation_V7	Quyatelta,	elngaatall	quyaghllageltallu	usuqelteggullu!	Penniighaghaam	nengughtelleghqaa	kaatuq,	nuliighqaallu	yataaghqumaaq.
B27_19_Revelation_V8	Kiyaghneghem	aasightuumaa	ugiighnaqelghii	pinighrakegtameng	qatelghiimeng	linen-meng.”	(“Linen-a”	whaten	pisiiguq,	elqughutngalghiit	aneghneghqillghet	Kiyaghneghem	yugita	piiqegkangit.)
B27_19_Revelation_V9	Taagken	yaqulgem	piinga,	“Una	igaqigu:	Penniighaghaam	nengughtellghan	neqenghaghqellghanun	neghyaghtiisqegkat	quyastekaagut.”	Whatenllu	piinga,	“Ukut	ipanguut	akuzitangi	Kiyaghneghem.”
B27_19_Revelation_V10	Taagken	niinghutunga	yaqulgem	itegaakun	manigughnaluku,	iwernga	piinga,	“Tawaten	pigpenang!	Manigughhu	Kiyaghneq!	Qepghaataqaqa	Kiyaghneq	elpetun,	ugpeqaalgutegpetunllu.	Ellnginguut	ataasiighmelnguut	ipalleghmun	Jesus-em	apeghtuusaqegkaanun.	Ipalleq	Jesus-em	apeghtuusaqegkaa	taananguuq	ipalleq	Kiyaghneghem	Taghneghagkenka	uuknaliqistenun	ungipaqestekaa.”
B27_19_Revelation_V11	Taagken	esghaghaqa	qilak	qelpelghii,	taawa	qatelghii	kuuni!	Kuunikun	igleghlleghhiim	aatgha	“Ataasiighmelnguq,	Ipapik”.	Elqughutngaat	nanqigtillghi,	pilluwaqangillu	anguyani.
B27_19_Revelation_V12	Iiskek	kumaghullghatun	kenghem	ayuqlutek,	naasqumikun	qaghpalghutelguftuq.	Aatgha	ellngakun	igaqngaftuq	kitum	alngunak	nallukegkanga	iwerngaqun	ellnginaan.
B27_19_Revelation_V13	Atkuyaaghek	atukek	neptekaaftuk	aawkun.	Aatqeftaa,	“Kiyaghneghem	Akuzitanga”.
B27_19_Revelation_V14	Qilagmeng	pilluwaghtengita	maligsaaghaat	uuglluteng	qatelghiitgun	kuunitgun,	atkuyaaghluteng	iqangilngughmeng	qatelghiimeng	linen-meng.
B27_19_Revelation_V15	Qaanghaneng	aanuq	ipelghii	savigpak,	taaggun	qamagtengngwaaghluki	nakumiit	kayaalqughlleqii.	Igleghulleqii	iron-meng	anagutalighluni.	Taagken	tutmaghlleqii	anguyani	katam	yuget	tutmaghaqellghistun	grapes-et	qageghquusignilnguut.	Taana	tutmalleq	sakraalleghllakaa	Kiyaghneghem	Aghtughyaghqaghhaanghilnguum.
B27_19_Revelation_V16	Atkuyaaghakunllu	qugtuqaakunllu	igaqngaftuq	ateq	whaten;	Umiilga	umiilget,	Atangha	atanghet.
B27_19_Revelation_V17	Taagken	esghaghaqa	yaqulek	nekevghalghii	siqineghqun.	Qamaglluki	qawaalghutet	quulvani	tengaalghiit	iglagtupiglluni	pii,	“Tagilaghaallusi	qerngughutek	Kiyaghneghem	neqenghaghqelleghllaganun!
B27_19_Revelation_V18	Tagitek,	neghyaghtughteki	kemegkwaaghit	umiilget,	pilluwaghtet	umiilgit,	pilluwaghtetlu.	Neghyaghtughteki	kemegkwaaghit	kuunit,	kuunikun	igleghtestet,	qamagllukillu	yuget,	qepghaghtelaaghet,	qepghaghtelaaghunghilnguut,	ukavanlenguut,	aangwaaghetlu.”
B27_19_Revelation_V19	Taagken	esghaghanka	teghikusalluuklu,	nunamllu	umiilgi,	pilluwaghtekullghiit	qerngughutut	pilluwaghnaluku	igleghlleghhii	kuunikun,	pilluwaghtengillu.
B27_19_Revelation_V20	Tugwaagket	teghikusalluugenkuk,	uuknaliqistesighwaaghenkuk	allaaghlluwaghtiighaataqaq	tawanlluku	teghikusalluuk.	(Allaaghlluwaghtiiqelleghmikun	puughquqii	nalluniillengegkat	teghikusalluugmeng,	maniguqaatlu	nangaghnegha.)	Teghikusalluugenkuk,	uuknaliqistesighwaaghenkuk	unguvaagkenka	miluutaak	naayvam	kenghanun	kumaghulghiimun	sulphur-meng.
B27_19_Revelation_V21	Pilluwaghtengik	kuunikun	igleghlleghhiim	tuququghii	savigpagkun	qaneghmineng	aanegkakun.	Taagken	qamaglluteng	qawaaget	neghiit	kemegkwaaghit	kepsuqiinalleghmeggnun.
B27_20_Revelation_V1	Taagken	esghaghaqa	yaqulek	qilagmeng	ukilghii	tugumiiqluni	key-nganeng	Saamnangilnguum	Laawaaghem,	qiipraghuteghllagnengllu.
B27_20_Revelation_V2	Kayaalqelluku	dragon-a	tuwaa.	(Dragon-a	taananguuq	ayumightaq	nemeghyaq,	aatgha	Tughneghaq,	Tughneghaq.)	Taagken	yaqulgem	asighqaa	qiipraghutneng	thousand	ayumiqulleghnun.
B27_20_Revelation_V3	Miluulluku	Laawaaghmun,	taagken	amigmeng	uumgulluku	maghqatutkaa	seal-eluku.	Enkaam	Dragon-em	puughsaghqaananighii	yuget	kenlanga	thousand	ayumiqullghet	alpallghitnun.	Alpakata	itemutaghlleqaat.
B27_20_Revelation_V4	Taagken	esghaghanka	umiilgusit	aqumutat,	aqumgalghiitlu	taakutgun.	Kiyaghneghem	nanqigtiyaghqaaghtestekii	yugneng.	Eshaghankallu	unguvasiit	tamaakut	naasqwightuqiit	apalluqluku	Jesus.	Ungipaqegkaqegkangat	ipalleq	Jesus-em	qayvighqegkaa,	akuzitangillu	Kiyaghneghem.	Taakut	maniguusimangitut	teghikusalluugmun,	nalighmeng	nangaghneghanun.	Talwa	qagumegteggun,	nalighmeng	iiggmegteggun	allgeghtellghitaat	nalluniilkutaa	teghikusalluugem.	Unguvaghtuulluteng	igleghutilgusighaat	Christ-a	thousand	ayumiqulleghnun.
B27_20_Revelation_V5	Taana	sivuliiguq	unguvaghqulleq.	(Ilangi	tamaakut	tuqukat	unguvaghtuunnaanghitut	kenlanga	thousand	ayumiqullghet	alpallghitnun.)
B27_20_Revelation_V6	Tamaakut	Kiyaghneghem	unguvaghtekii	unguvaghtuusuwhaalleghmi	quyastekaagutlu	agleghnaghtutlu.	Tuqunaanghitut	tuunglighhaani	tuqullghem.	Iwernga	priest-ngunaqnguut	Kiyaghneghmunllu	Christ-amunllu.	Igleghutilgusighlleqaatlu	Christ-a	thousand	ayumiqulleghni.
B27_20_Revelation_V7	Thousand	ayumiqullghet	alpakata,	Tughneghaq	anusimingllaghviganeng	itemusaghqaaguq.
B27_20_Revelation_V8	Enkaam	aanluni	puughqughlleqii	nunatat	mingitngalghiit	nunataghhaani	tamaghhaani.	Tamaakut	nunatat	aatqiit	Gog-enkuk	Magog-enkuk.	Yugik	uglaghllagtut	qenaavzeghaatun	esnem.	Taagken	Tughneghaam	qerngughlleqii	pilluwamun.
B27_20_Revelation_V9	Tughneghaam	pilluwaghtengi	iqelmun	mingilluteng	igleghllequt	nunakun.	Kaalluteng	kangllulleqagket	nunaaqlu	Kiyaghneghem	yugita	nayaat,	neghllaklu	Kiyaghneghem	piniqegkaa.	Taagken	qilagmeng	Kiyaghneghem	keneq	ukigtesluku	paneghtekii	pilluwaghtet.
B27_20_Revelation_V10	Taagken	Tughneghaq	puughtikaq	nunataneng,	Kiyaghneghem	yaqulgita	miluulleqaat	naayvamun	kumaghulghii	sulphur-meng.	Tawavek	miluutkaqegkegket	teghikusalluugenkuk,	uuknaliqistesighwaaghenkuk.	Tawani	ikfiqeghllagllequt	aghneghtuumaan	unugtuumaan	quunperugllak	kenlengunaan.
B27_20_Revelation_V11	Taagken	esghaghaqa	Kiyaghneq	aqumgalghii	qatelghiignekun	umiilgusignekun	aqumutaghllagegnekun.	Nunallu	qilagallu	qimaaguutuk	Kiyaghneghem	tawantellghaneng,	allallu	esghaghyaghqaagpenatek.
B27_20_Revelation_V12	Esghaghankallu	tuqulaghaatkat,	ukaliiwaqlutengllu	aangwaaghwaaqlutengllu	ayuqelghiit.	Nekevghatnguftut	sivungani	umiilgusim	aqumutaghllagem.	Taagken	igat	qelpeghtiit,	Igii	Unguvallghem,	igaqughvikegkat	aatghitneng	tamaakut	unguvayaghqat	quunperugllak.	Ilangillu	igalghutet	qelpeghtiit	igaqughvikegkat	tuqukat	kiyaghtaallghitneng	ayuqelghiit.	Kiyaghneghem	nanqigtii	atuqluki	igaquqat	igatgun.
B27_20_Revelation_V13	Taagken	kelliim	tuqumasliini	pegtii.	Tuqullghemllu	Hades-emllu	tuqumasliitek	pegtiik.	Qamagtengngwaaghluki	Kiyaghneghem	nanqigtii	kiyaghtaallghistun.
B27_20_Revelation_V14	Taagken	Tuqulleqlu	Hades-lu	miluutagket	naayvam	kenghanun.	Naayvam	kengha	tuungliqaa	tuqullghem.
B27_20_Revelation_V15	Kitum	alngunak	aatgha	igaqumangilkan	Igaani	Unguvallghem,	miluutkaat	naayvam	kenghanun.
B27_21_Revelation_V1	Taagken	esghaghagka	qilagraghaqlu	nunaghraghaqlu.	Qilaksuwhaaghiisimaaq,	nunaksuwhaaghiisimaaq,	kelliingiitkaaguqlu.
B27_21_Revelation_V2	Esghaghaqallu	Agleghnalghii	Neghllak,	Jerusalem-eghraghaq,	ukilghii	Kiyaghneghmeng	qilagmelngughmeng.	Neghllak	yataaghqelluni	ugiighnaqelghiim	ullngaqellghatun	ugiminun.
B27_21_Revelation_V3	Nagaqughaqa	ma	iglagtupiglleghhii	umiilgusigneng	aqumutagneng	pilghii,	“Esghaqaghhuqun,	Kiyaghneghem	kiyaghfiga	yugnituq!	Kiyaghfikelleqii	enkaam	ellngit	yukelleqii.	Kiyaghneq	ellnga	katam	ellngitnillequq	enkaam	ellnga	Kiyaghneqelleqaat.
B27_21_Revelation_V4	Quningighlleqii	qamaglluki.	Tuqungiilleqaa,	qivghungiilleqaa,	qiyangiilleqaa,	talwa	aqnighqengngiilleqaa	qayughllak	tamaakut	atuqsaqangit	atuqnanighlleqiit.”
B27_21_Revelation_V5	Taagken	umiilgusignilnguq	aqumutagni	piiq,	“Esghaqaghqiqun,	ulimaaqanka	sangwaat	qamagtengngwaaghluki	nutaghaaluki!”	Whatenllu	piiq,	“Igaqiki	tamaakut	aapqanka	elpenun	qayughllak	tamaakut	akuzitet	ipanguut,	ugpeqsaghqaagutlu.”
B27_21_Revelation_V6	Piingallu,	“Apeghiightuq!	Whanga	Alpha-nguunga	Omega-nguunga,	whanga	piinleghuunga	kenlenguunga.	Kina	alngunak	meqsulghii,	akingunaan	meghsilleqaqa	sengngulghiimeng	unguvallengestikayugmeng	meghmeng.
B27_21_Revelation_V7	Kitum	alngunak	kayaalqiilghiim	allgeghlleqii	tamaakut	whangamneng.	Kiyaghneqelleqaatnga	enkaam	ellngit	avaqutaqelleqanka.
B27_21_Revelation_V8	Iwernga	tamaakut	quyughtalghiit,	ugpeqillghilnguut,	seghlelleghpigaghneng	seghleghqelghiit,	yugtaghtet,	nengughtegpenateng	atuqullghiit,	alignalghiit,	maniguutkayuget	kiyaghnengllaqanun,	qamagllutengllu	iqlengalghiit,	nekaghqaat	naayvaaguq	kumaghulghii	keneghmengllu	sulphur-mengllu.	Taananguuq	tuunglii	tuqullghem.”
B27_21_Revelation_V9	Taagken	yaqulget	maaghraghvinlegneng	sagnelget	esleqngalghiineng	kingulighneng	seghleliilleghllagneng,	ataasim	taakuneng	takwaanga.	Piinga,	“Tagi,	kelguviknaqamken	Ugiighnaqelghiimeng,	nuliighqaa	Penniighaghaam.”
B27_21_Revelation_V10	Kiyaghneghem	Taghneghagkenkun	yaqulgem	tugulunga	aglaataanga	uusqalleghpigaanun	naaygham.	Tawani	kelgutaa	Jerusalem,	Agleghnalghii	Neghllak	ukilghii	Kiyaghneghmeng	qilagmelngughmeng.
B27_21_Revelation_V11	Kuukgutngaghmi	Kiyaghneghem	nighughqellghaneng.	Neghllak	kuukgutuq	akitughllalghiitun	uyghagtun,	jasper-etun,	meghraakegtutkaghmi	crystal-etun.
B27_21_Revelation_V12	Uusqaghllagmeng	mingllutelek,	qula	maalghuk	siipneqluku	amigllalgaataq.	Qula	maalghuk	siipneqluku	yaqulget	amigllagniteftut.	Ataasikaghtaghmeng	amigllaget	igaqfikngaftut	ateghmeng	qula	maalghuk	siipneqluku	ramkenganeng	Israel-em.
B27_21_Revelation_V13	Mingllutanga	neghllagem	qula	maalghuk	siipneqluku	amigllalek,	pingayut	asivaghmi,	pingayut	aywaani,	pingayut	ikevaghmi,	pingayut	pakfallami.
B27_21_Revelation_V14	Neghllagem	mingllutanga	tunemiqaaftuq	qula	maalghuk	siipneqluku	uyghagneng.	Ataasikaghtaghmeng	uyghaget	igaqfikngaftut	ateghmeng	qula	maalghuk	siipneqluku	apostle-nganeng	Penniighaghaam.
B27_21_Revelation_V15	Yaqulek	aleghqughteka	gold-meng	usputalguftuq	usputaghnaluku	neghllak,	amigllagillu	mingllutangallu.
B27_21_Revelation_V16	Neghllak	ulluviighrakegteftuq	tagtalnga,	pateghtulngatun	ayuqeftuq.	Yaqulgem	neghllak	usputaghyaqminigu:	1,500	miles	tagtalkeftaa,	pateghtulkeftaa,	uusqaghtulkeftaallu.
B27_21_Revelation_V17	Mingllutangallu	usputaghyaqminigu,	216	feet-nguftuq	uusqaghtulnga.	Yaqulgem	usputallghatun	ayuqeftuq	yugem	usputallgha.
B27_21_Revelation_V18	Mingllutanga	ulimaaghuftuq	jasper-meng.	Neghllak	ulimaaghuftuq	gold-eperegwaaghmeng.	Gold-a	meghraakegtepiglleghhii	siqinwhaaghtun.
B27_21_Revelation_V19	Neghllagem	mingllutangan	tunemii	pinighnaaqusighluteng	allaaghhiinaghneng	akitughllagneng	uyghagneng.	Sivuliq	jasper-nguftuq,	tuunglighhaa	sapphire-nguftuq,	pingayiitangat	agate-nguftuq,	estamiitangat	emerald-nguftuq,
B27_21_Revelation_V20	tallimiitangat	onyx-nguftuq,	aghvinliitangat	carnelian-nguftuq,	maaghraghvinliitangat	chrysolite-nguftuq,	pingayuneng	ingluliitangat	beryl-nguftuq,	estamaneng	ingluliitangat	topaz-nguftuq,	quulngughutangat	chrysoprase-nguftuq,	qula	ataasiq	siipniitangat	jacinth-enguftuq,	qula	maalghuk	siipniitangat	amethyst-nguftuq.
B27_21_Revelation_V21	Qula	maalghuk	siipneqluku	amigllaget	pearl-nguftut,	tamaghhaghmeng	amigllaget	ataasimeng	pearl-meng	ulimaaghuftut.	Neghllagem	tuumngi	gold-eperegwaaghuftut;	gold-a	meghraakegtepiglleghii	siqinghwaaghtun.
B27_21_Revelation_V22	Neghllagmi	esghaanneghitunga	Temple-meng,	qayughllak	Temple-nga	Atanghuuq	Kiyaghneq	Aghtughyaghqaghhaanghilnguq,	Penniighaghaaguqlu.
B27_21_Revelation_V23	Neghllak	siqineghsughniituq,	nalighmeng	tanqighsughniituq	nighugkameng,	qayughllak	nighughqellgha	Kiyaghneghem	nighukegkanga,	Penniighaghaqlu	kenelghutaqegkanga.
B27_21_Revelation_V24	Qamagtengngwaaghluteng	nunam	yugi	kiyaghllequt	nighugakun	kuukgutngalghiikun.	Nunamllu	umiilgita	aklungiteng	tagiquutiit	neghllagmun.
B27_21_Revelation_V25	Neghllagem	amigllagi	umegnaanghitut	aghneghem	naangneghani	qayughllak	unugnaanghilnguq	tamaani.
B27_21_Revelation_V26	Nunam	yugita	neghllagmun	tagiquulleqiit	pinighnaghllaget	aklungiteng.
B27_21_Revelation_V27	Iwernga	neghllagmun	iteghyaghqaanghituq	sangwaa	seghleq,	talwa	kina	alngunak	seghleghnatun	pista,	nalighmeng	iqlengiqesta.	Iwernga	neghllagmun	iteghyaghqaagut	tamaakunginaghhaat	aatghit	igaqngalghiit	Igaakun	Unguvallghem.	Taakut	Igat	Penniighaghaam	pikii.
B27_22_Revelation_V1	Taagken	yaqulgem	kelguvikaanga	kiiwegneng	maaqelghiik	Kiyaghneghemllu	Penniighaghaamllu	umiilgusigkenka	aqumutagkeneng.	Unguvallelitikayugmeng	melgek,	meghraakegtutkalghiik	crystal-etun.
B27_22_Revelation_V2	Maaqngalghiik	qukaakun	tumangan	neghllagem.	Kiiwek	inglugtun	uqfigtuqak	unguvallelitikayugneng.	Tamaghhaghmi	uqfik	piitestikayuguuq	fruit-neng	tanqiinaghqun,	ayumiqulleghmi,	ququngiitlu	naallghutusiiftut	nunataanun.
B27_22_Revelation_V3	Sangwaa	alngunak	Kiyaghneghem	nanqigtekaa	aghyuughyaghqaaluku,	neghllagmennaanghituq.	Kiyaghneghenkuk	Penniighaghhaankuk	umiilgusik	aqumutagket	neghllagmesaghqaaguk,	Kiyaghneghemllu	qepghaghtengita	manigughlleqaat.
B27_22_Revelation_V4	Gginaa	esghaghlleqaat,	aatghallu	qawiitgun	igaqngallequq.
B27_22_Revelation_V5	Tamaani	unugnanighlleqaa,	kenelghutaghsughniighulleqii,	nalighmeng	siqineghsughniighulleqii,	qayughllak	Ataneq	Kiyaghneq	nighukelleqaat.	Igleghutillequtlu	umiilguluteng	quunperugllak	kenlengunaan.
B27_22_Revelation_V6	Taagken	yaqulgem	piinga,	“Ukut	akuzitet	ugpeqsaghqaagut,	ipanguutlu.	Atanghem,	Kiyaghneghem	igleghutilghiim	taghneghiitneng	uuknaliqistemi,	kayagtekaqaa	yaquleni	kelguvikesqelluki	qepghaghteni	sangwaat	piyaghtungestaghniluki.”
B27_22_Revelation_V7	Jesus	piiq,	“Nagatek!	Tagiyaghtughtunga!	Quyastekaagut	qaatkullghiit	uuknaliqelleghnun	igaqngalghiinun	ukutgun	igatgun.”
B27_22_Revelation_V8	Whanga,	John,	nagatkaqankallu	esghaqaqankallu	tamaakut.	Nagaqughaqngamkillu	esghaghaqngamkillu	tamaakut,	niinghutunga	yaqulgem	itegaani	manigughnaluku,	kelguvikisteka	tamaaken.
B27_22_Revelation_V9	Iwernga	piinga,	“Tawaten	pigpenang!	Whangallu	qepghaghtenguunga	elpetun,	ugpeqaalgutegpetunllu	uuknaliqistestun,	qaatkullghiistunllu	akuzitangitnun	ukut	igat.	Manigughhu	Kiyaghneq!”
B27_22_Revelation_V10	Piingallu,	“Aksaqegpenaki	uuknaliqellghet	ukut	igat	aapqiit,	qayughllak	tamaakut	pilleghqiit	kaasaghtuumaat.
B27_22_Revelation_V11	Kina	alngunak	seghletun	pilghii	nagneghli	seghletun,	enkaam	kina	alngunak	nukeggnameng	suumqelghii	nagneghli	nukeggnameng	suumqelluni.	Kina	alngunak	elqughutngalghii	nagneghli	elqughutngaluni,	kinallu	alngunak	pelungilnguq	nagneghli	pelungilluni.”
B27_22_Revelation_V12	Jesus	piiq,	“Nagatek!	Tagiyaghtughtunga!	Akileghtuusaghqanka	kelqelleqanka	nallangightughnaluki	yuget	kiyaghtaallghistun.
B27_22_Revelation_V13	Whanga	Alpha-nguunga	Omega-nguunga,	whanga	sivuliigunga	kinguliigunga,	whanga	piinleghuunga	kenlenguungallu.”
B27_22_Revelation_V14	Quyastekaagut	tamaakut	atkuyaateng	aghvikiit	iqangiitesluki.	Tamaaken	apalluqluku	neghyaghqaaghtekaagut	piitestekaaneng	unguvallelitikayugem	uqfigem.	Iteghyaghqaaghtekaagutlu	neghllagem	amigllagitgun.
B27_22_Revelation_V15	Iwernga	neghllagem	eslataanilnguut	qikmiigut,	alignalghiinguut,	nengughtegpenateng	atuqistenguut,	yugtaghtenguut,	kiyaghnengllaqanun	maniguutestenguut,	iqlengiqsuneghtuut,	iqlengiqumanginaghaqutlu.
B27_22_Revelation_V16	“Whanga,	Jesus,	kayagtekaqaqa	yaqulka	elpesinun	ugpeqanun	yughaghvignilngughnun.	Apeghlleqaak	ukuk	elpesinun,	‘Whanga	David-em	kingunqaanga,	whanga	nighugrakegtaagunga	unaangum	ighaleqetaagha.’”
B27_22_Revelation_V17	Taghneghaklu	Ugiighnaqelghiillu	piik,	“Tagi!”	Tamaghhaghmillu	nagallghii	pili,	“Tagi!”	Kina	alngunak	meqsulghii	tagili;	tuguklighligu	akingilnguq	meq	unguvallelitikayuk.
B27_22_Revelation_V18	Whanga,	John,	kelengasaaghyuganka	nagallghiit	uuknaliqelleghnun	igaqegkatgun	ukutgun	igatgun.	Kitum	alngunak	ilaraaqaki	uuknaliqutkegkat	ukuni	igani,	Kiyaghneghem	aghyuughlleqaa.	Ellnganun	ilalleqii	tamaakut	seghleliilleghllaget	igaqngalghiit	ukutgun	igatgun.
B27_22_Revelation_V19	Kitum	alngunak	ikuvikegkaki	uuknaliqutkegkat	ukuni	igani,	Kiyaghneghem	iqilleqii	nengighqii	piitestekat	uqfiganeng	unguvallelitikayugem.	Kiyaghtesnaanghitaallu	agleghnalghiimi	neghllagmi.	Taakuk	apeghngaak	ukuni	igani.
B27_22_Revelation_V20	Jesus-nguuq	aapghilghii	tamaaken	qamaglluteng	ipanguniluki.	Piiqlu,	“Ipapestaaq	tagiyaghtughtunga!”	Amen.	Tagi,	Ataneq	Jesus!
B27_22_Revelation_V21	Nangllegtallgha	Atanemta	Jesus-em	tamaghhaghpesinilli.	Amen.
